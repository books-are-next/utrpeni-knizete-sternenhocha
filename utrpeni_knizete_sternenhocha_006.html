<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="I\.">
    <meta name="apple-mobile-web-app-capable" content="yes">
    <title>I.</title>
    <link rel="stylesheet" href="./style/style.min.css" media="screen" integrity="sha256-hlOuHd4yugRueb5cpVodghEy067q0Ot3cOXJsjA0yro=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Ladislav Klíma: Utrpení knížete Sternenhocha">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Utrpení knížete Sternenhocha">
    <meta property="og:title" content="Utrpení knížete Sternenhocha">
    <meta property="og:type" content="book">
    <meta property="og:book:author" content="Ladislav Klíma">
    <meta property="twitter:title" content="Ladislav Klíma: Utrpení knížete Sternenhocha">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./utrpeni_knizete_sternenhocha_005.html">
    <link rel="next" href="./utrpeni_knizete_sternenhocha_007.html">
    <meta name="nb-order" content="2">
    <link rel="self" href="utrpeni_knizete_sternenhocha_006.html">
    <meta name="nb-identifier" content="klima-utrpeni-knizete-sternenhocha-e22a3b2">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="10560" data-nb-chars="61601">
    <nav role="doc-toc">
      <ul class="plain section">
        <li><a href="utrpeni_knizete_sternenhocha_005.html">Předmluva</a></li>
        <li><a href="utrpeni_knizete_sternenhocha_006.html">I.</a></li>
        <li><a href="utrpeni_knizete_sternenhocha_007.html">II.</a></li>
        <li><a href="utrpeni_knizete_sternenhocha_008.html">III.</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./utrpeni_knizete_sternenhocha_005.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="2"><span class="idea" data-nb-ref-number="1" id="idea1" data-nb-words="1" data-nb-chars="2">I.</span></h1>
        <section>
          <p class="chunk" data-nb-ref-number="2" data-nb-words="208" data-nb-chars="1233"><span class="idea" data-nb-ref-number="2" id="idea2" data-nb-words="208" data-nb-chars="1233">Po&nbsp;prvé uzřel jsem Helgu na&nbsp;jistém plese; mně bylo 33, jí&nbsp;17 let. První můj dojem byl, že&nbsp;je&nbsp;to&nbsp;děvče přímo ošklivé. Vyčouhlá postava, tenká, že&nbsp;jsi se&nbsp;jí&nbsp;lekl; tvář hanebně bledá, skoro bílá, prahubená; židovský nos, všechny tahy, ač&nbsp;jinak ne&nbsp;nejhorší, tak nějak zvadlé, ospalé, uspávající; vypadala jako mrtvola, mechanismem nějakým pohybovaná,&nbsp;– a&nbsp;stejně jako tvář, byly i&nbsp;její pohyby strašně líné a&nbsp;chcípavé. Oči měla pořád sklopené jako pětileté nejstydlivější děvčátko. Ještě nejlepší na&nbsp;ní&nbsp;byly mohutné, jako saze černé vlasy… Bylo mně direktně špatně, když jsem se&nbsp;ponejprv pohledem o&nbsp;ni otřel; a&nbsp;když mi&nbsp;hrabě M., diletující v&nbsp;malířství, řekl: „Ta slečna má&nbsp;nanejvýš interesantní, klasicky krásnou tvář,“&nbsp;– nemohl jsem se&nbsp;zdržet chechtotu. Vůbec nevím, jak to, že&nbsp;všichni tihle výtvarníci a&nbsp;lidé „vybroušeného vkusu“ žádný vkus nemají,&nbsp;– patrně si&nbsp;jej brousili tak dlouho, až&nbsp;z&nbsp;něho nic nezbylo; co&nbsp;se&nbsp;mně líbí, jim se&nbsp;zrovna nelíbí, a&nbsp;co se&nbsp;mně nelíbí, jim jako naschvál se&nbsp;líbí. Tak třeba já&nbsp;nevyměnil bych tvář žádné buclaté Berlíňačky za&nbsp;hlavy všech řeckých kamenných bohyň, a&nbsp;skoro každý voják od&nbsp;infanterie je&nbsp;pro mne hezčí, než takový nosatý, podivný Schiller a&nbsp;Goethe, o&nbsp;jejichž kráse a&nbsp;ušlechtilosti se&nbsp;tolik žvaní.</span></p>
          <p class="chunk" data-nb-ref-number="3" data-nb-words="37" data-nb-chars="199"><span class="idea" data-nb-ref-number="3" id="idea3" data-nb-words="37" data-nb-chars="199">Ale přes to, věříte? musil jsem se&nbsp;pořád a&nbsp;pořád po&nbsp;ní&nbsp;dívat… A&nbsp;když jednou, tančíc těsně vedle mne, pozdvihla náhodou zraky, na&nbsp;mě&nbsp;při tom ani nehledíc, jako by&nbsp;do&nbsp;mne vpálila plný elektrický náboj…</span></p>
          <p class="chunk" data-nb-ref-number="4" data-nb-words="25" data-nb-chars="137"><span class="idea" data-nb-ref-number="4" id="idea4" data-nb-words="25" data-nb-chars="137">A&nbsp;od toho dne musil jsem na&nbsp;ni&nbsp;dost myslit. Celé měsíce. Konečně jsem zapomínal,&nbsp;– tu&nbsp;spatřil jsem ji&nbsp;poznovu; zase na&nbsp;šlechtickém plese.</span></p>
          <p class="chunk" data-nb-ref-number="5" data-nb-words="83" data-nb-chars="527"><span class="idea" data-nb-ref-number="5" id="idea5" data-nb-words="83" data-nb-chars="527">Rozbouřilo mne to&nbsp;přepodivně; slyšel jsem bušení svého srdce. Dlouho jsem byl jako na&nbsp;trní&nbsp;– až&nbsp;konečně jsem ji&nbsp;požádal o&nbsp;tanec. Omlouval jsem se&nbsp;v&nbsp;duchu: „Je to&nbsp;ode mne, předního šlechtice Germanie, majitele 500 milionů marek, prvního rádce a&nbsp;miláčka Vilémova, akt velkomyslnosti, noblesy a&nbsp;vznešené courtoisie<sup id="fnref:1"><a href="#fn:1" class="footnote-ref" role="doc-noteref">1</a></sup>, nabídnouti tanec potomkyni rodu, před stoletími slavného, nyní obskurního, zchudlého, téměř žebráckého,“ jak jsem se&nbsp;právě informoval; „skoro nikdo s&nbsp;ní netančí, každý můj čin pochválí&nbsp;– a&nbsp;ona&nbsp;– jak bude šťastna!“</span></p>
          <p class="chunk" data-nb-ref-number="6" data-nb-words="208" data-nb-chars="1263"><span class="idea" data-nb-ref-number="6" id="idea6" data-nb-words="208" data-nb-chars="1263">Ale neprojevila nižádné radosti. Jako stroj povstala, jako prkenná tančila. Zcela nezvykle zmaten, mluvil jsem málo a&nbsp;hloupě. Nevím, co&nbsp;to&nbsp;bylo, co&nbsp;mně narkoticky vnikalo do&nbsp;rukou z&nbsp;toho kostnatého těla. Po&nbsp;celou dobu tance očí nepozdvihla a&nbsp;jen dvě, tři slova vypravila šedivým, skoro chraptivým hlasem. Když se&nbsp;tanec skončil, stiskl jsem ji&nbsp;pevněji a&nbsp;pronesl jakýsi, tak trochu přioplzlý vtip. Zlehka mne odstrčila, povznesla oči. A&nbsp;teď nebyly již přikryty hořejšími víčky&nbsp;– otevřely se&nbsp;náhle neuvěřitelně, až&nbsp;byly jako kočičí&nbsp;– právě tak zelené, právě tak divé, dravé, strašidelné. Rty, dříve líně na&nbsp;sobě se&nbsp;válející nebo i&nbsp;pootevřené, těsně se&nbsp;semkly, ostrými se&nbsp;staly jako břitva, nos se&nbsp;zúžil, chřípí silně vystouplo a&nbsp;divoce se&nbsp;zavlnilo… Netrvalo to&nbsp;déle než mihnutí blesku; pak beze slova zas odešla&nbsp;– v&nbsp;mrtvolu opět proměněná fúrie&nbsp;– ke&nbsp;své staré, dost nuzně vypadající gardedámě. Myslím, že&nbsp;jsem byl v&nbsp;tuto chvíli stejně bled jako ona. Jaké to&nbsp;jen pocity mnou prochvívaly…? Nebylo to&nbsp;mystické tušení hrůzné budoucnosti…? Pravím: neviděl jsem nikdy dříve tváře aspoň přibližně tak strašné a&nbsp;strašidelné, a&nbsp;nikdy bych nebyl uvěřil, že&nbsp;by&nbsp;se&nbsp;mohla vznítit, jako blesk z&nbsp;temného mraku, tvář tak mrtvolně mdlá, jakou jsem rovněž ni&nbsp;dříve ni&nbsp;později neuzřel.</span></p>
          <p class="chunk" data-nb-ref-number="7" data-nb-words="16" data-nb-chars="76"><span class="idea" data-nb-ref-number="7" id="idea7" data-nb-words="16" data-nb-chars="76">Bylo rozhodnuto. Týden poté šel jsem k&nbsp;jejímu otci požádat o&nbsp;její ruku&nbsp;–&nbsp;–&nbsp;–</span></p>
          <p class="chunk" data-nb-ref-number="8" data-nb-words="15" data-nb-chars="72"><span class="idea" data-nb-ref-number="8" id="idea8" data-nb-words="15" data-nb-chars="72">Proč jsem to&nbsp;učinil? Nevím; co&nbsp;jediné vím, je&nbsp;to, že&nbsp;z&nbsp;rozumu to&nbsp;nebylo.</span></p>
          <p class="chunk" data-nb-ref-number="9" data-nb-words="101" data-nb-chars="582"><span class="idea" data-nb-ref-number="9" id="idea9" data-nb-words="101" data-nb-chars="582">Nemiloval jsem ji, je-li totiž láska něčím pěkným a&nbsp;sladkým. Jistě však, bylo-li v&nbsp;mých pocitech něco z&nbsp;tohoto citu, můj odpor k&nbsp;ní byl desetkrát silnější. A&nbsp;jisto je, že&nbsp;jsem tucet žen miloval více, aniž mne napadlo, jíti s&nbsp;některou před oltář. A&nbsp;přece mne k&nbsp;ní cosi přitahovalo, cosi temného, prapodivného, ďábelského… Ano, ďábel v&nbsp;tom byl, a&nbsp;nikdo jiný! Omámil mne tak, že&nbsp;chvílemi se&nbsp;mně zdála komicky bájným drahokamem, jehož majitel bude se&nbsp;moci považovat za&nbsp;šťastného; že&nbsp;dokonce, k&nbsp;neuvěření! její štíhlost a&nbsp;bledost mně tu&nbsp;a&nbsp;tam připadaly až&nbsp;dráždivými! Velká je&nbsp;moc ďábla…</span></p>
          <p class="chunk" data-nb-ref-number="10" data-nb-words="170" data-nb-chars="1027"><span class="idea" data-nb-ref-number="10" id="idea10" data-nb-words="170" data-nb-chars="1027">A&nbsp;pak&nbsp;– jsem velmi náchylný k&nbsp;excentričnostem. Myšlenka, že&nbsp;ji, chudou jako kostelní myš, ale haluz staroslavného rodu, z&nbsp;čista jasna, bez bližší známosti, učiním svou chotí, lichotila mé&nbsp;marnivosti. Jakou sensaci to&nbsp;všude způsobí! Budu připadat lidem jako blesk&nbsp;– a&nbsp;nezištný, velkomyslný, ideální. A&nbsp;co asi tomu řekne Jeho Veličenstvo! A&nbsp;jakou radost učiním jejímu ubohému otci! A&nbsp;jí samé! Zvěděl jsem již dříve, že&nbsp;se&nbsp;má&nbsp;u&nbsp;tatínka velmi špatně; bude jistě ve&nbsp;mně vzývat svého spasitele.&nbsp;– Mohl jsem se&nbsp;prasnadno oženit s&nbsp;dívkou nesmírně bohatou; ale potřebuje mých 500 milionů rozmnožení? Vzít si&nbsp;dceru amerického miliardáře, jenž přišel ke&nbsp;svým penězům obchodováním s&nbsp;bagouny? Nepochybuji, že&nbsp;bych dostal i&nbsp;princeznu z&nbsp;královského rodu, spanilou, všemi přednostmi zdobenou; vždyť, nehledě k&nbsp;mému rodu a&nbsp;bohatství, mohu o&nbsp;sobě směle říci, že&nbsp;jsem krasavec, přes některé své vady, např. že&nbsp;měřím jen 150 cm&nbsp;a&nbsp;vážím 45 kg, že&nbsp;jsem skoro bezzubý, bezvlasý a&nbsp;bezvousý, trochu též šilhavý a&nbsp;značně pajdavý; ale i&nbsp;slunce má&nbsp;skvrny.</span></p>
          <p class="chunk" data-nb-ref-number="11" data-nb-words="77" data-nb-chars="455"><span class="idea" data-nb-ref-number="11" id="idea11" data-nb-words="77" data-nb-chars="455">Šel jsem tedy k&nbsp;jejímu otci, k&nbsp;šedesátiletému pensionovanému nadporučíkovi; výš to&nbsp;nedotáhl a&nbsp;již před dávnou dobou byl dán do&nbsp;výslužby; ne&nbsp;proto, že&nbsp;by&nbsp;mu&nbsp;byla chyběla statečnost, inteligence, horlivost: ale nebylo vůbec člověka, s&nbsp;nímž by&nbsp;se&nbsp;byl dovedl snést. Byl svým podivínstvím a&nbsp;divoustvím ve&nbsp;svém okolí přímo slavný. Ó,&nbsp;jak jsem se&nbsp;těšil na&nbsp;dojem, jejž naň báječná nabídka udělá! Přes to&nbsp;mi&nbsp;srdce bušilo rozčilením, když jsem klepal na&nbsp;jeho dveře.</span></p>
          <p class="chunk" data-nb-ref-number="12" data-nb-words="116" data-nb-chars="692"><span class="idea" data-nb-ref-number="12" id="idea12" data-nb-words="116" data-nb-chars="692">Bydlili ve&nbsp;dvou maličkých podkrovních světničkách. Helga nebyla doma; oddychl jsem si, neboť v&nbsp;tu chvíli jsem před ní&nbsp;cítil, nevím proč, hrozný strach. Starý ležel na&nbsp;podlaze, pod hlavou nějakou škatuli; bos, v&nbsp;košili; kouřil dýmku a&nbsp;plival na&nbsp;stěny. Chvíli mne nechal stát, neodpovídaje na&nbsp;můj pozdrav a&nbsp;na mne nehledě; pak se&nbsp;náhle vymrštil tak prudce, že&nbsp;jsem s&nbsp;výkřikem utíkal ke&nbsp;dveřím, mysle, že&nbsp;mne chce uškrtit… Však i&nbsp;obličej jeho byl schopen nahnat strach: tak podivný, divoký a&nbsp;přece nějak klukovský, potrhlý a&nbsp;přece čímsi imponující. Oči, černé jako uhly, žhnuly jako uhel řeřavý. Připomenuly mně oči dcery, když je&nbsp;posledně pozdvihla, ale jinak nebyla mezi ní&nbsp;a&nbsp;jím podoba žádná.</span></p>
          <p class="chunk" data-nb-ref-number="13" data-nb-words="65" data-nb-chars="369"><span class="idea" data-nb-ref-number="13" id="idea13" data-nb-words="65" data-nb-chars="369">Představil jsem se&nbsp;mu. Uchopil mne za&nbsp;ramena, zahleděl se&nbsp;mně drahnou dobu do&nbsp;očí, pak mnou beze slova smýkl na&nbsp;židli. Byl jsem polekán, ale ne&nbsp;uražen: vykládal jsem si&nbsp;tuto prudkost a&nbsp;hrubost jako projev nesmírné radosti z&nbsp;tak vznešené návštěvy. A&nbsp;hned, bez úvodu, jak jsem si&nbsp;byl umínil, řekl jsem, sebrav odvahu: „Dovoluju si, pane, požádat vás o&nbsp;ruku slečny Helgy.“</span></p>
          <p class="chunk" data-nb-ref-number="14" data-nb-words="37" data-nb-chars="205"><span class="idea" data-nb-ref-number="14" id="idea14" data-nb-words="37" data-nb-chars="205">Ale co&nbsp;to&nbsp;jen bylo? Sotva jsem slova ta&nbsp;vyřkl, zatemnilo se&nbsp;mně v&nbsp;očích a&nbsp;v&nbsp;duši, bylo mně, jako bych byl překročil práh brány pekelné, nad níž stojí psáno: „Vy, kteří vstupujete, zanechte veškeré naděje…“</span></p>
          <p class="chunk" data-nb-ref-number="15" data-nb-words="12" data-nb-chars="61"><span class="idea" data-nb-ref-number="15" id="idea15" data-nb-words="12" data-nb-chars="61">Minutu mlčel, a&nbsp;ani sval se&nbsp;mu&nbsp;v&nbsp;tváři nepohnul. Pak zavrčel:</span></p>
          <p class="chunk" data-nb-ref-number="16" data-nb-words="12" data-nb-chars="85"><span class="idea" data-nb-ref-number="16" id="idea16" data-nb-words="12" data-nb-chars="85">„Jsi-li opravdu Sternenhoch, je&nbsp;děvka tvá; nejsi-li, poletíš ze&nbsp;dveří! Legitimuj se!“</span></p>
          <p class="chunk" data-nb-ref-number="17" data-nb-words="48" data-nb-chars="287"><span class="idea" data-nb-ref-number="17" id="idea17" data-nb-words="48" data-nb-chars="287">Teď teprve cítil jsem se&nbsp;uraženým a&nbsp;jižjiž jsem vstával, abych buď odešel, nebo vlepil hrubiánovi facku. Ale to&nbsp;první jsem neučinil, cítě, jak by&nbsp;mne takové minutové námluvy učinily všude bezmezně směšným; a&nbsp;druhé proto, že&nbsp;jsem se&nbsp;blázna trochu bál. Hodil jsem na&nbsp;stůl svou navštívenku.</span></p>
          <p class="chunk" data-nb-ref-number="18" data-nb-words="42" data-nb-chars="253"><span class="idea" data-nb-ref-number="18" id="idea18" data-nb-words="42" data-nb-chars="253">„Hm,“ zabručel, „není to&nbsp;sice správná legitimace, ale ze&nbsp;dveří zatím nepoletíš. Tak ty&nbsp;tedy jsi ten hlavní rádce Willyho a&nbsp;jeho milostnice? Nu&nbsp;– vypadáš podle toho, není pochybnosti, lépe se&nbsp;legitimuješ svou tváří než tím papírem. Tak kdy bude veselka?“</span></p>
          <p class="chunk" data-nb-ref-number="19" data-nb-words="13" data-nb-chars="78"><span class="idea" data-nb-ref-number="19" id="idea19" data-nb-words="13" data-nb-chars="78">„To záleží na&nbsp;obapolné dohodě,“ vykoktal jsem, nevěda vůbec, co&nbsp;si&nbsp;mám myslit.</span></p>
          <p class="chunk" data-nb-ref-number="20" data-nb-words="10" data-nb-chars="50"><span class="idea" data-nb-ref-number="20" id="idea20" data-nb-words="10" data-nb-chars="50">„Čím dříve budu mít z&nbsp;krku to&nbsp;strašidlo, tím líp.“</span></p>
          <p class="chunk" data-nb-ref-number="21" data-nb-words="12" data-nb-chars="73"><span class="idea" data-nb-ref-number="21" id="idea21" data-nb-words="12" data-nb-chars="73">„Fuj!“ nabyl jsem konečně energie, „takto mluví otec o&nbsp;své vlastní krvi?“</span></p>
          <p class="chunk" data-nb-ref-number="22" data-nb-words="16" data-nb-chars="81"><span class="idea" data-nb-ref-number="22" id="idea22" data-nb-words="16" data-nb-chars="81">Starý se&nbsp;rozchechtal&nbsp;– plácl mne na&nbsp;obě ramena, že&nbsp;jsem se&nbsp;div ze&nbsp;židle nesvalil.</span></p>
          <p class="chunk" data-nb-ref-number="23" data-nb-words="39" data-nb-chars="231"><span class="idea" data-nb-ref-number="23" id="idea23" data-nb-words="39" data-nb-chars="231">„Protože jsi takový hňup, že&nbsp;se&nbsp;chceš stát jejím chotěm a&nbsp;mým zetěm, chci se&nbsp;před tebou trochu rozpovídat. Za&nbsp;svou vlastní krev považovat shnilého netvora? Čert ví, jaký pařez nebo želví samec nebo bahenní duch mou starou oskákal.“</span></p>
          <p class="chunk" data-nb-ref-number="24" data-nb-words="3" data-nb-chars="16"><span class="idea" data-nb-ref-number="24" id="idea24" data-nb-words="3" data-nb-chars="16">„Fuj, fuj, fuj!“</span></p>
          <p class="chunk" data-nb-ref-number="25" data-nb-words="393" data-nb-chars="2084"><span class="idea" data-nb-ref-number="25" id="idea25" data-nb-words="393" data-nb-chars="2084">„Ta byla také takové vyčouhlé, bílé, němé strašidlo. Celé noci chodila po&nbsp;pokojích sem tam&nbsp;– ťap, ťap, ťap… Ještě dnes, 10 roků po&nbsp;svém zdechnutí, přicházívá o&nbsp;půlnoci k&nbsp;mé posteli a&nbsp;šeptá: ‚Miluj Helgu, dávej pozor na&nbsp;ni, nevíš, co&nbsp;máš.‘ Ale já&nbsp;na&nbsp;ni&nbsp;upřeně hledím, vypálím proti ní&nbsp;pistoli, a&nbsp;ona se&nbsp;rozplyne jako pára. Přál jsem si&nbsp;mít jak se&nbsp;patří syna, pravého muže, nebo aspoň, z&nbsp;nouze Franta dobrý, hodně jiskrnou holku; a&nbsp;tu máš! Jediný zmetek, kterým mne čarodějnice obšťastnila, je&nbsp;jako naschvál největší shnilák, jakého jsem dosud viděl! Může tohle být má&nbsp;dcera, má…? No&nbsp;– dokud byla malá, byla jiná&nbsp;– byla divoká, že&nbsp;to&nbsp;i&nbsp;pro mne bylo někdy moc. Ale nikdy jsem ji&nbsp;proto netrestal, chválil jsem ji&nbsp;za&nbsp;to, třeba mne kvůli ní&nbsp;volali vícekrát k&nbsp;úřadům. Teprve, když jí&nbsp;bylo 10 let, nasekal jsem jí&nbsp;jednou, pořádně, ale ne&nbsp;tak z&nbsp;trestu, jako proto, že&nbsp;jsem dostal na&nbsp;to&nbsp;chuť. A&nbsp;od toho dne se&nbsp;úplně změnila. Všechna její bujnost a&nbsp;veselost pryč! Přestala mluvit a&nbsp;skoro i&nbsp;jíst, věšela hlavu&nbsp;– smuteční vrba, chcípala, a&nbsp;čím dál tím víc. Myslím, že&nbsp;mne dříve měla ráda a&nbsp;že, zklamavši se&nbsp;ve&nbsp;mně, zklamala se&nbsp;jaksi v&nbsp;celém světě; nevídáno, kvůli takové hlouposti! Nesáhl jsem pak na&nbsp;ni&nbsp;celá léta, doufaje, že&nbsp;to&nbsp;přejde&nbsp;– ale ne! bylo to&nbsp;stále horší. Tak jsem si&nbsp;pomyslil: to, co&nbsp;tě&nbsp;do&nbsp;toho přivedlo, snad tě&nbsp;z&nbsp;toho, jak u&nbsp;bláznů nebo u&nbsp;němých bývá, zase vyvede!&nbsp;– a&nbsp;řezal jsem ji&nbsp;od&nbsp;té&nbsp;doby den co&nbsp;den. Marno vše, vadla stále víc, snad jí&nbsp;měkl a&nbsp;měkne mozek. Z&nbsp;ničeho si&nbsp;nic nedělá, všechno je&nbsp;jí&nbsp;vuřt, jakoby to&nbsp;byla nějaká ztracená, zatracená duše, která na&nbsp;tento svět nepatří. Jen jednou se&nbsp;snad, chvála pánu bohu, trochu vzpamatovala: spatřil jsem ji&nbsp;v&nbsp;noci, jak se&nbsp;s&nbsp;nožem v&nbsp;ruce krade k&nbsp;mému loži; když viděla, že&nbsp;mám otevřené oči a&nbsp;klidně na&nbsp;ni&nbsp;hledím, obrátila se&nbsp;zas a&nbsp;jakoby nic odešla do&nbsp;vedlejší místnosti. Vyskočím, běžím za&nbsp;ní&nbsp;– ona leží a&nbsp;spí. Druhý den jsem se&nbsp;od&nbsp;ní&nbsp;nic nedověděl; a&nbsp;tak nevím dodnes, chtěla-li mne opravdu zamordovat či&nbsp;byla-li v&nbsp;náměsíčním stavu, či&nbsp;byl-li to&nbsp;můj přízrak, nebo pouhý sen…&nbsp;– Tak je&nbsp;to, mé&nbsp;knížátko pitomé. Chceš ji&nbsp;ještě pořád?“</span></p>
          <p class="chunk" data-nb-ref-number="26" data-nb-words="50" data-nb-chars="301"><span class="idea" data-nb-ref-number="26" id="idea26" data-nb-words="50" data-nb-chars="301">„Především mně netykej!“ zahřměl jsem strašně, a&nbsp;z&nbsp;pouhého vzdoru, ač&nbsp;to, co&nbsp;jsem slyšel, plnilo mne děsem a&nbsp;kolísáním, zvolal jsem: „A&nbsp;chci! Jistě je&nbsp;to&nbsp;výtečná bytost, když někdo takový jako vy&nbsp;shledává ji&nbsp;špatnou, vy&nbsp;ukrutníku, který jste ji&nbsp;nelidským trýzněním do&nbsp;stavu tohoto přivedl! Styďte se!“</span></p>
          <p class="chunk" data-nb-ref-number="27" data-nb-words="49" data-nb-chars="267"><span class="idea" data-nb-ref-number="27" id="idea27" data-nb-words="49" data-nb-chars="267">„Jaká rekovnost v&nbsp;takovém holouběti! Ale ty&nbsp;budeš pravý mužík pro ni. Haha! Jen pozor, pozor&nbsp;– kdoví, co&nbsp;se&nbsp;z&nbsp;ní ještě nevyklube; snad mytický drak, nebo putující mrtvola&nbsp;– možná, že&nbsp;to&nbsp;bude interesantní… Tak, abych už&nbsp;měl od&nbsp;tebe pokoj, běž hned ke&nbsp;knězi, běž, běž!“</span></p>
          <p class="chunk" data-nb-ref-number="28" data-nb-words="17" data-nb-chars="80"><span class="idea" data-nb-ref-number="28" id="idea28" data-nb-words="17" data-nb-chars="80">A&nbsp;vystrčil mne ze&nbsp;dveří. A&nbsp;já&nbsp;– stydím se&nbsp;dodnes&nbsp;– otázal jsem se&nbsp;dosti pokorně:</span></p>
          <p class="chunk" data-nb-ref-number="29" data-nb-words="35" data-nb-chars="199"><span class="idea" data-nb-ref-number="29" id="idea29" data-nb-words="35" data-nb-chars="199">„Ale jak si&nbsp;mám vysvětlit, že, ač&nbsp;toužíte po&nbsp;tom, abyste byl dcery zbaven, jednáte s&nbsp;jejím nápadníkem tak, že&nbsp;mám sto chutí nechat všeho jen proto, abych se&nbsp;vyhnul štěstí míti tak příjemného tchána?“</span></p>
          <p class="chunk" data-nb-ref-number="30" data-nb-words="28" data-nb-chars="154"><span class="idea" data-nb-ref-number="30" id="idea30" data-nb-words="28" data-nb-chars="154">„Jak? Tak, že&nbsp;nic na&nbsp;světě, ani stálé koukání na&nbsp;tu&nbsp;mrchu, nedovede mne přimět k&nbsp;tomu, abych s&nbsp;hadrem, lumpem, hadrlumpem nejednal, jak se&nbsp;sluší a&nbsp;patří!“</span></p>
          <p class="chunk" data-nb-ref-number="31" data-nb-words="42" data-nb-chars="256"><span class="idea" data-nb-ref-number="31" id="idea31" data-nb-words="42" data-nb-chars="256">Teď jsem se&nbsp;však doopravdy rozlítil. „Chlape!“ zařval jsem s&nbsp;nečekanou odvahou, „tak mluvíš s&nbsp;prvním mužem říše? Však počkej! Hned zítra bude ti&nbsp;pense odňata, budeš zavřen, v&nbsp;kriminále policajty řezán, až&nbsp;budeš černý! A&nbsp;na ruku vaší dcery už&nbsp;nereflektuju!“</span></p>
          <p class="chunk" data-nb-ref-number="32" data-nb-words="49" data-nb-chars="286"><span class="idea" data-nb-ref-number="32" id="idea32" data-nb-words="49" data-nb-chars="286">A&nbsp;řítil jsem se&nbsp;ven, temně, ale bouřlivě šťasten, že&nbsp;je&nbsp;celá ta&nbsp;bláznivá věc pochována. Ale sotva jsem se&nbsp;octl na&nbsp;schodech, rozběhl se&nbsp;za&nbsp;mnou a&nbsp;strašnou silou mne vtáhl nazpět. Poděšen, obávaje se&nbsp;nejhoršího, neodporoval jsem ani tomu zřejmému šílenci. Ale byl jako vyměněn a&nbsp;zakvílel:</span></p>
          <p class="chunk" data-nb-ref-number="33" data-nb-words="64" data-nb-chars="400"><span class="idea" data-nb-ref-number="33" id="idea33" data-nb-words="64" data-nb-chars="400">„Ó Vaše Jasnosti, neračte se&nbsp;horšit, měl jsem od&nbsp;doby, co&nbsp;jste ke&nbsp;mně ráčil vstoupit, nervový záchvat, ducha zatemňující. Tisíc ďáblů!“ zařval a&nbsp;udeřil se&nbsp;pěstí přes ústa&nbsp;– ale hned zas kvílel dále: „Ctím Vaši Jasnost nanejvýš, výsost ducha ozařuje vaši tvář&nbsp;– fuj! Jsem neskonale šťasten, že&nbsp;jste mně, žebrákovi, červovi, nehodnému na&nbsp;vás pohlédnout, učinil tak úžasnou nabídku! Promiňte milostivě!“</span></p>
          <p class="chunk" data-nb-ref-number="34" data-nb-words="18" data-nb-chars="114"><span class="idea" data-nb-ref-number="34" id="idea34" data-nb-words="18" data-nb-chars="114">„No, no, no,“ hekal jsem, polo uchlácholen, polo se&nbsp;boje, že&nbsp;by&nbsp;má&nbsp;nesmiřitelnost mohla přivodit výbuch šílenství.</span></p>
          <p class="chunk" data-nb-ref-number="35" data-nb-words="11" data-nb-chars="64"><span class="idea" data-nb-ref-number="35" id="idea35" data-nb-words="11" data-nb-chars="64">„Že trváte na&nbsp;své nabídce, že&nbsp;ano?“ škemral se&nbsp;sepjatýma rukama.</span></p>
          <p class="chunk" data-nb-ref-number="36" data-nb-words="17" data-nb-chars="71"><span class="idea" data-nb-ref-number="36" id="idea36" data-nb-words="17" data-nb-chars="71">„No, no&nbsp;–&nbsp;– pročpak by&nbsp;ne&nbsp;–&nbsp;– bude to&nbsp;ovšem záviset na&nbsp;vašem chování&nbsp;–“</span></p>
          <p class="chunk" data-nb-ref-number="37" data-nb-words="9" data-nb-chars="56"><span class="idea" data-nb-ref-number="37" id="idea37" data-nb-words="9" data-nb-chars="56">„Ó, to&nbsp;bude teď stále bezvadné! Jsem šťasten, Jasnosti!“</span></p>
          <p class="chunk" data-nb-ref-number="38" data-nb-words="23" data-nb-chars="133"><span class="idea" data-nb-ref-number="38" id="idea38" data-nb-words="23" data-nb-chars="133">„Ale což nemiluje-li mne Helga?“ řekl jsem, jen abych něco řekl, snaže se&nbsp;vykroutit ruce z&nbsp;kleští jeho pěstí, jimiž mne opět uchopil.</span></p>
          <p class="chunk" data-nb-ref-number="39" data-nb-words="23" data-nb-chars="130"><span class="idea" data-nb-ref-number="39" id="idea39" data-nb-words="23" data-nb-chars="130">„Tak bude milovat jiné, buď bez starosti, ale co&nbsp;jsem to&nbsp;zase řekl, já&nbsp;nešťastník, zas ten záchvat… Která žena by&nbsp;vás nemilovala?“</span></p>
          <p class="chunk" data-nb-ref-number="40" data-nb-words="7" data-nb-chars="42"><span class="idea" data-nb-ref-number="40" id="idea40" data-nb-words="7" data-nb-chars="42">„Ale což když přece jen nebude souhlasit?“</span></p>
          <p class="chunk" data-nb-ref-number="41" data-nb-words="6" data-nb-chars="31"><span class="idea" data-nb-ref-number="41" id="idea41" data-nb-words="6" data-nb-chars="31">„Tak ji&nbsp;mé&nbsp;důtky naučí rozumu.“</span></p>
          <p class="chunk" data-nb-ref-number="42" data-nb-words="13" data-nb-chars="70"><span class="idea" data-nb-ref-number="42" id="idea42" data-nb-words="13" data-nb-chars="70">„Fuj! Myslíte, že&nbsp;bych chtěl ženu, která by&nbsp;si&nbsp;mne vzala z&nbsp;přinucení?“</span></p>
          <p class="chunk" data-nb-ref-number="43" data-nb-words="54" data-nb-chars="299"><span class="idea" data-nb-ref-number="43" id="idea43" data-nb-words="54" data-nb-chars="299">„Rozumí se! Ale ona vás jistě již miluje, jakpak by&nbsp;ne! Důtek nebude třeba, slibuji to! Račte nám, Jasnosti, zachovat svou přízeň&nbsp;– vždyť to&nbsp;bude pro mr&nbsp;–&nbsp;– pro ni&nbsp;náramné štěstí! Její blbost se&nbsp;v&nbsp;nejvyšších kruzích ztratí, mezi vámi hňupy bude se&nbsp;možná vyjímat dokonce dobře&nbsp;– ale, pardon, pardon!“</span></p>
          <p class="chunk" data-nb-ref-number="44" data-nb-words="14" data-nb-chars="86"><span class="idea" data-nb-ref-number="44" id="idea44" data-nb-words="14" data-nb-chars="86">„Dosti!“ řekl jsem rychle. „Promluvte s&nbsp;ní a&nbsp;oznamte mně písemně její odpověď! Adieu!“</span></p>
          <p class="chunk" data-nb-ref-number="45" data-nb-words="89" data-nb-chars="584"><span class="idea" data-nb-ref-number="45" id="idea45" data-nb-words="89" data-nb-chars="584">Doprovázely mne jeho nejhlubší poklony. Sotva zavřel za&nbsp;sebou dveře, zaznělo hřmotné odplivnutí. První okamžiky jsem byl v&nbsp;chao­tickém stavu, ale hned poté povstalo ve&nbsp;mně nejpevnější rozhodnutí, že&nbsp;celé věci nechám. To&nbsp;mne zalilo slastí, ač&nbsp;současně jsem hořel hanbou nad celým svým husarským, bláznivým kouskem. Ale příšerný osud chtěl, abych na&nbsp;ulici, několik kroků od&nbsp;domu, potkal Helgu a&nbsp;aby na&nbsp;mne pohlédla očima široce rozevřenýma, ohromnýma, strašnýma, nepopsatelnýma. Leknutí i&nbsp;tajemná hrůza div mne nepovalily; mráz mnou chvěl, zatemnil se&nbsp;mně zrak, ani jsem ji&nbsp;nepozdravil…</span></p>
          <p class="chunk" data-nb-ref-number="46" data-nb-words="52" data-nb-chars="302"><span class="idea" data-nb-ref-number="46" id="idea46" data-nb-words="52" data-nb-chars="302">Toto setkání rozhodlo. Ďábelská tenata stáhla se&nbsp;nade mnou neroztržitelně. Nebylo už&nbsp;odporu. Dnem a&nbsp;nocí strašily mne satanské oči; cítil jsem, že&nbsp;by&nbsp;mne uvrhly v&nbsp;šílení, kdybych jim nevzal jejich moc tím, že&nbsp;je&nbsp;nazvu svými. Kolísal jsem sice ještě týden, ale bylo mi&nbsp;jasné, jak je&nbsp;to&nbsp;směšné, bezmocné.</span></p>
          <p class="chunk" data-nb-ref-number="47" data-nb-words="27" data-nb-chars="161"><span class="idea" data-nb-ref-number="47" id="idea47" data-nb-words="27" data-nb-chars="161">Odpověděl jsem na&nbsp;dopis starochův, velmi pokorný, došlý mne hned následující den po&nbsp;mé&nbsp;návštěvě, a&nbsp;oznamující, že&nbsp;Helga bez výhrady souhlasí&nbsp;– odpověděl jsem&nbsp;–&nbsp;–</span></p>
          <p class="chunk" data-nb-ref-number="48" data-nb-words="5" data-nb-chars="24"><span class="idea" data-nb-ref-number="48" id="idea48" data-nb-words="5" data-nb-chars="24">Za&nbsp;měsíc byla mou chotí.</span></p>
          <hr>
        </section>
        <section>
          <p class="chunk" data-nb-ref-number="49" data-nb-words="35" data-nb-chars="177"><span class="idea" data-nb-ref-number="49" id="idea49" data-nb-words="35" data-nb-chars="177">Jako obětní jehně šla k&nbsp;oltáři; docela tak asi jako loutka, s&nbsp;kterou si&nbsp;hrají děvčátka, počínala si&nbsp;ve&nbsp;svatební noci&nbsp;–&nbsp;– a&nbsp;já, já&nbsp;jako idiot… nechci, nemohu, nesmím to&nbsp;líčit&nbsp;–&nbsp;–</span></p>
          <p class="chunk" data-nb-ref-number="50" data-nb-words="119" data-nb-chars="774"><span class="idea" data-nb-ref-number="50" id="idea50" data-nb-words="119" data-nb-chars="774">Příštího jitra, když jsem se&nbsp;rozpomněl, měl jsem chuť vzít si&nbsp;život, z&nbsp;hanby, že&nbsp;jsem to&nbsp;udělal… „Snad se&nbsp;změní teď, když je&nbsp;ženou, jak to&nbsp;obyčejně u&nbsp;žen bývá,“ řekl jsem si; ale naopak stávala se&nbsp;teď, možno-li, ještě malátnější, mrtvolnější, hnusnější… Netázána, vůbec nepromluvila, otázána, odpovídala, ale jen tu&nbsp;a&nbsp;tam, jednoslabičně. Želva se&nbsp;nešoupá pomaleji; pohled její nikdo neviděl. Služebnictvu ovšem neporoučela; jako hadrářka chodila oblečena. Zábav se&nbsp;účastnila jen pak, poručil-li jsem jí&nbsp;to; ale v&nbsp;tom případě poslouchala lépe než každé hodiny. Avšak ta&nbsp;representace…! „Sternenhošíčku,“ řekl mně Willy, „ty napodobíš knížete Stavrogina, který, aby budil furore<sup id="fnref:2"><a href="#fn:2" class="footnote-ref" role="doc-noteref">2</a></sup>, pojal za&nbsp;ženu slabomyslnou a&nbsp;hrbatou, jak jsem se&nbsp;dočet v&nbsp;jednom blbém románě od&nbsp;Dostojevského.“</span></p>
          <p class="chunk" data-nb-ref-number="51" data-nb-words="75" data-nb-chars="459"><span class="idea" data-nb-ref-number="51" id="idea51" data-nb-words="75" data-nb-chars="459">„Ochlastíčku,“ pravil mně korunní princ, „nevzal sis za&nbsp;ženu ten dřevěný ženský automat, tu&nbsp;– jak se&nbsp;jmenuje&nbsp;– je&nbsp;m’en fiche,<sup id="fnref:3"><a href="#fn:3" class="footnote-ref" role="doc-noteref">3</a></sup> z&nbsp;Hoffmannových povídek?“ Ale jeden známý básník, kterého Willy přijal kdysi v&nbsp;audienci a&nbsp;vzápětí vyexpedoval ven kopanci do&nbsp;řitě, pravil mi&nbsp;nadšeně: „Lidé zaměňují příliš často spánek a&nbsp;bdění, božské odpočívání a&nbsp;lenost, pomalu se&nbsp;ploužícího tygra a&nbsp;prase. Ona spí, spí, spí! A&nbsp;probuzení bude strašné, zvláště pro vás, pane kníže.“</span></p>
          <p class="chunk" data-nb-ref-number="52" data-nb-words="5" data-nb-chars="30"><span class="idea" data-nb-ref-number="52" id="idea52" data-nb-words="5" data-nb-chars="30">A&nbsp;měl pravdu, básnický rošťák.</span></p>
          <p class="chunk" data-nb-ref-number="53" data-nb-words="113" data-nb-chars="671"><span class="idea" data-nb-ref-number="53" id="idea53" data-nb-words="113" data-nb-chars="671">Již naše první svatební noc měla následky…&nbsp;– podotýkám, že&nbsp;spíš bych byl zemřel, i&nbsp;odporem i&nbsp;strachem i&nbsp;čímsi neznámým… než abych po&nbsp;druhé&nbsp;–&nbsp;– V&nbsp;době jejího pokročilého těhotenství jsem na&nbsp;ní&nbsp;pozoroval značné duševní změny… Oči se&nbsp;již neklopily, ale hleděly stále strnule vpřed, v&nbsp;tajemné neznámo. Chůze se&nbsp;stávala rychlejší a&nbsp;rychlejší, hlas úsečnější a&nbsp;kovovější. Kdežto dříve prostála celé dny jako socha u&nbsp;okna, nebo je&nbsp;proležela jako její ctihodný papá na&nbsp;podlaze, prochodila je&nbsp;teď v&nbsp;přírodě; byly noci, které strávila sama v&nbsp;lesích. Nepřetržitě čtla. Ba&nbsp;několikrát, div divů! se&nbsp;i&nbsp;zasmála; vícekrát mne sama oslovila a&nbsp;hovořila chvíli, jak hovoří normální lidé&nbsp;–&nbsp;–</span></p>
          <p class="chunk" data-nb-ref-number="54" data-nb-words="123" data-nb-chars="772"><span class="idea" data-nb-ref-number="54" id="idea54" data-nb-words="123" data-nb-chars="772">Stav ten stával se&nbsp;po&nbsp;jejím šestinedělí&nbsp;– porodilať mně šťastně čilého, mně podobného chlapečka&nbsp;– kvapem mohutnějším, nápadnějším. Poroučela teď hojně služebnictvu, a&nbsp;to takovým způsobem, že&nbsp;se&nbsp;jí&nbsp;vše poníženě podřizovalo. Stále teď něco psala. Zlověstně žhnu­ly chvílemi její oči, ale vládnoucí nálada byla hluboce zamyšlená, melancholická. A&nbsp;já počínal k&nbsp;ní, vlastně teprve teď, pociťovat jakousi teplou náklonnost a&nbsp;touhu… Jednou jsem se&nbsp;odhodlal ulehnout do&nbsp;jejího lože, dříve ještě, než do&nbsp;své ložnice vstoupila. Neuleknuta, necitelna hleděla na&nbsp;mne delší dobu&nbsp;– a&nbsp;pak odešla do&nbsp;psince, kde strávila na&nbsp;slámě celou noc. Chvěl jsem se&nbsp;záhadným tušením, že&nbsp;co&nbsp;nevidět dojde k&nbsp;něčemu hroznému.&nbsp;– A&nbsp;došlo! Ale výbuch byl děsnější nade všecko, co&nbsp;mně má&nbsp;fantasie malovala.</span></p>
          <p class="chunk" data-nb-ref-number="55" data-nb-words="24" data-nb-chars="149"><span class="idea" data-nb-ref-number="55" id="idea55" data-nb-words="24" data-nb-chars="149">Seděl jsem nad kolébkou svého nebohého synáčka. Helga ležela opodál na&nbsp;pohovce a&nbsp;psala. Já&nbsp;hladil svému červíčkovi sporé bílé vlásky a&nbsp;takto hovořil:</span></p>
          <p class="chunk" data-nb-ref-number="56" data-nb-words="65" data-nb-chars="365"><span class="idea" data-nb-ref-number="56" id="idea56" data-nb-words="65" data-nb-chars="365">„Můj drobečku zlatý, ty&nbsp;jsi můj, můj, viď? Nu&nbsp;řekni! Kývni aspoň hlavičkou!“ A&nbsp;sám jsem mu&nbsp;jí&nbsp;kývl. „Tak to&nbsp;vidíš! ale jakpak by&nbsp;taky ne! Jsi mně přece docela podoben a&nbsp;mamince nic. Nemáš jako ona velikánské oči jako misky, ale takové malinké, důvěrné, jako já. Máš světlounké, řiďounké vlásky, jako já&nbsp;jsem měl, a&nbsp;jako já&nbsp;malinký, kulaťounký nosík jako višničku&nbsp;–“</span></p>
          <p class="chunk" data-nb-ref-number="57" data-nb-words="36" data-nb-chars="231"><span class="idea" data-nb-ref-number="57" id="idea57" data-nb-words="36" data-nb-chars="231">Ozvalo se&nbsp;zasyčení, děsivé… uleknut jsem se&nbsp;ohlédl, není-li v&nbsp;pokoji zmije… Helga psala klidně dál, oči nepozvedajíc… A&nbsp;já, ač&nbsp;mi&nbsp;něco pravilo, že&nbsp;bych měl ihned odejít, pokračoval jsem, bohužel, z&nbsp;jistého bezmyšlenkovitého vzdoru…</span></p>
          <p class="chunk" data-nb-ref-number="58" data-nb-words="33" data-nb-chars="164"><span class="idea" data-nb-ref-number="58" id="idea58" data-nb-words="33" data-nb-chars="164">„Hellmutku můj, co&nbsp;koukáš tak na&nbsp;maminku? Jako by&nbsp;ses jí&nbsp;bál… Neboj se, ona ti&nbsp;nic neudělá, a&nbsp;kdyby tě&nbsp;chtěla bacat, tatínek tě&nbsp;nedá&nbsp;– vždyť jsi celý, celičký já&nbsp;–“</span></p>
          <p class="chunk" data-nb-ref-number="59" data-nb-words="66" data-nb-chars="375"><span class="idea" data-nb-ref-number="59" id="idea59" data-nb-words="66" data-nb-chars="375">Zazněl strašný, ale tlumený zvuk, jako když zařve v&nbsp;cirku, bezděky, při pohledu na&nbsp;rozžhavenou tyč pardál. A&nbsp;vzápětí zmizela hlavička dítěte pod poduškou. Ta&nbsp;se&nbsp;vlnila&nbsp;–&nbsp;– Nevěda, co&nbsp;to&nbsp;znamená, rozhlédnu se&nbsp;a&nbsp;vidím, jak Helga&nbsp;– tvář Medusy&nbsp;– drží robě za&nbsp;kotník, hlavou dolů. A&nbsp;hned poté vylétlo malinké tílko nad příšernou matku&nbsp;– pocítil jsem hroznou ránu a&nbsp;pozbyl vědomí.</span></p>
          <p class="chunk" data-nb-ref-number="60" data-nb-words="63" data-nb-chars="358"><span class="idea" data-nb-ref-number="60" id="idea60" data-nb-words="63" data-nb-chars="358">Nabyv ho, vidím svou ženu, jak sedí na&nbsp;zemi jako Turek a&nbsp;kouří viržinko. Mezi ní&nbsp;a&nbsp;mnou leželo nehybně nahé tělíčko s&nbsp;roztříštěnou lebkou. Cítím něco lepkavého ve&nbsp;svých vlasech a&nbsp;na líci, sáhnu&nbsp;– krev a&nbsp;mozek! Delší dobu jsem nechápal, co&nbsp;se&nbsp;stalo, jsa dosud zpitomělý úderem do&nbsp;lebky. A&nbsp;tu promluvila klidným, strašným, zcela jiným hlasem než kdykoli dříve:</span></p>
          <p class="chunk" data-nb-ref-number="61" data-nb-words="124" data-nb-chars="702"><span class="idea" data-nb-ref-number="61" id="idea61" data-nb-words="124" data-nb-chars="702">„Tajemné moci omámily od&nbsp;dětství mou duši, vůli mou spoutaly. Jen tak mohlo se&nbsp;stát, že&nbsp;jsem se&nbsp;spojila s&nbsp;tebou, mně odpornějším než kdokoli jiný. Setřásla jsem je&nbsp;vítězně, stojím zde zcela nová a&nbsp;silná a&nbsp;strašná; běda každému, kdo se&nbsp;mně postaví v&nbsp;cestu! Poskvrnil jsi mne pro vždy&nbsp;– ne&nbsp;souloží, ale tím, žes mne donutil nosit devět měsíců v&nbsp;sobě tvůj hnus, že&nbsp;stal se&nbsp;mnou a&nbsp;já jím&nbsp;– zešílela bych…! Musil zhynout! Pamatuj si: chůva nechala padnout na&nbsp;jeho hlavu velké zlaté těžítko; budeš-li mluvit jinak, prohlásím&nbsp;– svědků není&nbsp;– že&nbsp;tys jej zavraždil!&nbsp;– Ode dneška nebude mezi námi vyměněno slovo, nejnutnější styk odbude se&nbsp;písemně, jen ne&nbsp;tvým rukopisem, který mně působí zvracení!“ A&nbsp;odkvapila.</span></p>
          <p class="chunk" data-nb-ref-number="62" data-nb-words="266" data-nb-chars="1580"><span class="idea" data-nb-ref-number="62" id="idea62" data-nb-words="266" data-nb-chars="1580">Budu nejstručnější. Uposlechl jsem jejího diktátu. Chůvě byl, na&nbsp;osobní zakročení císařovo, zvýšen trest ze&nbsp;4 roků na&nbsp;8. Helga se&nbsp;ujala nejdříve řízení mého majetku, a&nbsp;musí se&nbsp;říci, že&nbsp;dobře. Vše se&nbsp;před ní&nbsp;třáslo. Dvakrát jsem se&nbsp;odvážil oslovit ji, a&nbsp;po každé dala mně odpovědí, navléknuvši dříve rukavičku, facku, že&nbsp;jsem se&nbsp;zatočil. Nejhorší bylo, že&nbsp;se&nbsp;mně čím dále tím více líbila. Neboť změnila se&nbsp;i&nbsp;svým zevnějškem neuvěřitelně, zrůžověla, zplněla&nbsp;– stala se&nbsp;nejčarovnější ženou na&nbsp;světě. Dokud bývala ke&nbsp;všemu ochotná, nevšímal jsem si&nbsp;jí; a&nbsp;teprve teď jsem po&nbsp;ní&nbsp;prahnul, když se&nbsp;mně stala nedosažitelnou. Ve&nbsp;své žízni po&nbsp;ní&nbsp;připadl jsem na&nbsp;nešťastnou myšlenku. „Kdysi zkrotla následkem zbití od&nbsp;svého otce; snad učiní ji&nbsp;teď podobná procedura poddajnou; nepřál bych si&nbsp;sice, aby upadla po&nbsp;druhé do&nbsp;stavu své dřívější apatie,&nbsp;– ale kdyby se&nbsp;to&nbsp;stalo tak rozumně, na&nbsp;polovici, bylo by&nbsp;to&nbsp;to&nbsp;nejlepší.“ A&nbsp;navštívil jsem, po&nbsp;prvé ode dne sňatku, svého roztomilého tchána. Byl hned ochoten. Lituji teď, že&nbsp;jsem mu&nbsp;nevylíčil dosti živými barvami, jak ohromná změna se&nbsp;stala s&nbsp;jeho dcerou… Byl jsem plachým svědkem strašlivé scény, která se&nbsp;následujícího dne odehrála. Staroch, uzřev dceru, místo pozdravu ji&nbsp;udeřil důtkami přes ramena&nbsp;– a&nbsp;v&nbsp;nejbližším okamžiku projela mu&nbsp;dýka hrdlem.&nbsp;– Po&nbsp;dlouhém zápasu se&nbsp;smrtí se&nbsp;uzdravil a&nbsp;přísahal pomstu. Zakrátko poté přivlekla se&nbsp;Helga v&nbsp;noci, bílá jako křída, po&nbsp;čtyřech z&nbsp;lesa. Měla prostřelenou hruď. Ale otec byl příštího dne nalezen v&nbsp;lese mrtev s&nbsp;prostřelenou lebkou. Helga se&nbsp;uzdravila. Jistý pytlák skončil pod rukou katovou.</span></p>
          <p class="chunk" data-nb-ref-number="63" data-nb-words="281" data-nb-chars="1761"><span class="idea" data-nb-ref-number="63" id="idea63" data-nb-words="281" data-nb-chars="1761">Od&nbsp;té&nbsp;doby přestala se&nbsp;zabývat hospodářskými záležitostmi a&nbsp;soustředila se&nbsp;na&nbsp;věci jiné, o&nbsp;nichž se&nbsp;ani nechci zmiňovat… Zakrátko náhle odcestovala a&nbsp;vrátila se&nbsp;teprve za&nbsp;dva roky. Kde všude byla a&nbsp;co tropila, o&nbsp;tom nevím skoro nic určitého. Zjezdila prý všechny díly světa a, jako by&nbsp;jí&nbsp;země byla malá, pokoušela se, praví Fama, o&nbsp;výlet na&nbsp;dno oceánu, do&nbsp;vnitra země kráterem sopky, ba&nbsp;i&nbsp;potrhle na&nbsp;Venuši. Vyprávělo se, že&nbsp;byla náčelnicí brigandských tlup a&nbsp;že vraždila jako lékař. Věřím tomu, neboť vím, že&nbsp;po&nbsp;návratu do&nbsp;Německa vzala si&nbsp;dobrých šest vražd na&nbsp;svědomí. A&nbsp;co vše mimo to&nbsp;tropila! Např. založila tajný spolek nejkrásnějších žen a&nbsp;jinochů, kde pěstován sadismus, flagelantismus, masochismus, lesbismus, fantastické masturbace, sodomie, styk s&nbsp;různými kovovými, hýbajícími se&nbsp;netvory, strašidelnými voskovými figurinami, ba&nbsp;prý i&nbsp;se skutečnými strašidly atd., atd. Ale obvyklým způsobem s&nbsp;muži nikdy nesouložila, opovrhujíc jimi příliš; manželskou věrnost neporušila&nbsp;– a&nbsp;to jediné způsobilo, že&nbsp;jsem ji&nbsp;za&nbsp;její bezbožné hanebnosti neztrestal. Konečně, když bylo jejího řádění přespříliš, byla nucena, na&nbsp;osobní zakročení císařovo, opustit jeho říši. „Inklinace,“ pravil mně, „tvé paní jsou pochopitelné a&nbsp;nanejvýš chvályhodné&nbsp;– ale ty&nbsp;víš, Hellmutku&nbsp;– ta&nbsp;bezbožná socialistická čeládka bez vlasti mohla by&nbsp;být drzá a&nbsp;učinit z&nbsp;toho aférku&nbsp;– máme skandálků už&nbsp;beztoho dost…; víš&nbsp;– ať&nbsp;madame odpluje na&nbsp;čas do&nbsp;Kamerunu! Dám jí&nbsp;vlastnoruční doporučení na&nbsp;guvernéra, aby jí&nbsp;tam poskytl černého materiálu k&nbsp;mučení a&nbsp;k&nbsp;jiným zábavám, kolik si&nbsp;bude přát…!“&nbsp;– Ale černoši ji&nbsp;nedráždili,&nbsp;– považovala je&nbsp;za&nbsp;poloopice, a&nbsp;zvířatům tato zvrhlá žena nikdy neubližovala; naopak, stalo se&nbsp;vícekrát, že, vidouc člověka trýznícího zvíře, bez okolků jej zastřelila.</span></p>
          <p class="chunk" data-nb-ref-number="64" data-nb-words="342" data-nb-chars="1938"><span class="idea" data-nb-ref-number="64" id="idea64" data-nb-words="342" data-nb-chars="1938">Když se, již za&nbsp;půl roku, z&nbsp;Afriky vrátila, přivezla s&nbsp;sebou pěkné nadělení: lva, tygra, černého pardála a&nbsp;jaguára, vesměs nádherné, obrovské exempláře. Největší část ohromného parku&nbsp;– aspoň jeden čtvereční kilometr v&nbsp;rozloze, upotřebila k&nbsp;tomu, aby jim udělala zoologickou zahradu. Krmila je, aby měli rozkoš z&nbsp;lovu, živými ovcemi, kozami, koni, býky; ba&nbsp;i&nbsp;hrochy a&nbsp;nosorožce jim koupila. Bývala to&nbsp;někdy pěkná podívaná. Celé dny trávívala teď v&nbsp;jejich rozkošné společnosti, vždy beze zbraně, obyčejně docela nahá. Ale jak ji&nbsp;měli všichni rádi, to&nbsp;si&nbsp;nikdo nepředstaví. Už, když ji&nbsp;viděli z&nbsp;dálky blížit se, přiletěli ke&nbsp;mřížím a&nbsp;řvali, že&nbsp;všechna okna v&nbsp;zámku drnčela. A&nbsp;když k&nbsp;nim vešla&nbsp;– ty&nbsp;nesmírné, pitvorné skoky kolem ní, nad ní! Hledě na&nbsp;to&nbsp;zvenčí, ač&nbsp;jsem se&nbsp;třásl, pukal jsem někdy smíchy. Objímali ji, lehali před ní&nbsp;na&nbsp;záda jako pes, hubičkovali ji&nbsp;a&nbsp;lízali&nbsp;– a&nbsp;ze samé radosti hned zas mezi sebou, řevem se&nbsp;smějíce, rvali se&nbsp;a&nbsp;vůbec tak bláznivě si&nbsp;počínali, jako by&nbsp;měli rozum. A&nbsp;ona jim v&nbsp;bláznění pranic nezadala. Chodila po&nbsp;čtyřech, snažila se, chudinka, napodobit jejich řevy a&nbsp;skoky, prala se&nbsp;s&nbsp;nimi, jezdila po&nbsp;jejich hřbetech, lezla před nimi na&nbsp;stromy a&nbsp;seskakovala z&nbsp;nich, a&nbsp;oni ji&nbsp;chytali do&nbsp;svých tlap&nbsp;– divím se, že&nbsp;jí&nbsp;jedno žebro zůstalo celé; líbala jejich čenichy, lízala jejich&nbsp;– neřeknu ani co, nechala si&nbsp;masochistně celé tělo olizovat jejich ostnatými jazyky, až&nbsp;byla jedna krev. A&nbsp;mimo to&nbsp;–&nbsp;–&nbsp;–Těšila se, že&nbsp;může mít potomky; že&nbsp;kvůli jejímu vrtochu udělá příroda pokorně výjimku ze&nbsp;svých zákonů. A&nbsp;jaké řeči k&nbsp;nim vedla! Tak něžně jako matka k&nbsp;svému kojenci. Celohodinné přednášky jim pořádala, o&nbsp;filosofii, o&nbsp;Bohu, o&nbsp;pojmu Já… A&nbsp;oni se&nbsp;po&nbsp;celou tu&nbsp;dobu ani nehnuli, pekelné oči upřeny stále na&nbsp;ni,&nbsp;– žádný profesor filosofie nemohl by&nbsp;si&nbsp;přát vděčnější auditorium.&nbsp;– Ale nejčastěji jim zpívala melancholické písně a&nbsp;– plakala, stydíc se&nbsp;za&nbsp;to&nbsp;– a&nbsp;zakrývala a&nbsp;osušovala tvář hřívou lva a&nbsp;licousy tygra.</span></p>
          <p class="chunk" data-nb-ref-number="65" data-nb-words="168" data-nb-chars="954"><span class="idea" data-nb-ref-number="65" id="idea65" data-nb-words="168" data-nb-chars="954">Neboť&nbsp;– byla změněna! Zmizela její divokost, a&nbsp;mimo svá alotria s&nbsp;bestiemi netropila už&nbsp;extravagancí. Stále křečovitě zamyšlena, čmárala jen a&nbsp;hrála špatně na&nbsp;klavír. Celé dny běhala zběsile sem tam komnatami a, jako by&nbsp;ji&nbsp;někdo rdousil, proskučela celé noci. A&nbsp;smutnější se&nbsp;stávala, skleslejší a&nbsp;špatnější. Bledla zas a&nbsp;hubla… „Že se&nbsp;mně opět promění v&nbsp;mrtvou loutku!“ zajásal jsem v&nbsp;duchu. „Pak bude zase má…! Ó, dej bože, aby zase zblbla!“&nbsp;– neboť tajemná touha po&nbsp;jejím mase mne sžírala stále víc&nbsp;– a&nbsp;jak by&nbsp;také ne? Neměl jsem po&nbsp;zákonu na&nbsp;ně&nbsp;právo? Cožpak nebylo mé? K&nbsp;čemu máme zákony? K&nbsp;čemu církevní svatosti a&nbsp;svátosti? Zuřivostí mne plnilo, že&nbsp;se&nbsp;nesmím dotknout svého nesporného majetku; nerozlítilo by&nbsp;každého, kdyby nesměl vejít do&nbsp;bytu, který si&nbsp;poctivě najal a&nbsp;zaplatil? Taková žebračka! Ale&nbsp;– běda! Ona má&nbsp;vlastně všechno mé, a&nbsp;já svého nic! K&nbsp;čemu je&nbsp;mně mé&nbsp;nesmírné bohatství, když stačí jeden její smrtící pohled&nbsp;– a&nbsp;všechno je&nbsp;její…?</span></p>
          <p class="chunk" data-nb-ref-number="66" data-nb-words="101" data-nb-chars="545"><span class="idea" data-nb-ref-number="66" id="idea66" data-nb-words="101" data-nb-chars="545">Přestala zas mluvit, skoro nejedla. Celé hodiny si&nbsp;pohrávala s&nbsp;revolverem. „Oh, co&nbsp;s&nbsp;tím celým životem dělat?“ slyšel jsem ji&nbsp;při tom jednou sténat. „Strašlivé tmy&nbsp;– tmy všude…; jest někde světlo…? Ach není! vždyť tma je&nbsp;světlo a&nbsp;světlo tma. A&nbsp;vše jest jen propast šílení… Ó&nbsp;– ty&nbsp;má&nbsp;Duše.&nbsp;– ‚Bože, říkají lidé, pomoz mně!‘ Ale jak můžeš pomoci mi&nbsp;ty, rozdrásaná…? Ale&nbsp;–&nbsp;– což nemám&nbsp;– Vůli…? Ale ta&nbsp;je&nbsp;bezvolnější, rozdrásanější než každý můj zvířecí pud… Nic, nic není do&nbsp;ní&nbsp;– hadru kus…! Oh&nbsp;proč? proč…? Ach, vím! Protože jsem žena, <em>jen žena…!</em>“</span></p>
          <p class="chunk" data-nb-ref-number="67" data-nb-words="41" data-nb-chars="215"><span class="idea" data-nb-ref-number="67" id="idea67" data-nb-words="41" data-nb-chars="215">Tak blábolila tenkrát&nbsp;– a&nbsp;vadla a&nbsp;vadla… „Teď je&nbsp;pravá doba!“ řekl jsem si&nbsp;konečně a&nbsp;v&nbsp;návalu hrdinství ovinul jí&nbsp;jednou ruce kol šíje. Vzápětí nato jsem přišel o&nbsp;poslední dva přední zuby. Ale ona vadla dál a&nbsp;vadla.</span></p>
          <p class="chunk" data-nb-ref-number="68" data-nb-words="19" data-nb-chars="81"><span class="idea" data-nb-ref-number="68" id="idea68" data-nb-words="19" data-nb-chars="81">A&nbsp;tu&nbsp;– bylo jí&nbsp;23 let, a&nbsp;zářný srpen žhnul&nbsp;– udála se&nbsp;s&nbsp;ní opět přepodivná změna.</span></p>
          <p class="chunk" data-nb-ref-number="69" data-nb-words="116" data-nb-chars="711"><span class="idea" data-nb-ref-number="69" id="idea69" data-nb-words="116" data-nb-chars="711">Náhle se&nbsp;teď stále smála, poskakovala i&nbsp;tančila, veselé písničky si&nbsp;pobrukovala; do&nbsp;zrcadla se&nbsp;často dívala, na&nbsp;sebe se&nbsp;usmívala&nbsp;– a&nbsp;hned zas třeba do&nbsp;pláče se&nbsp;dala&nbsp;– ale ten nebyl nijak tragický. Množství nádherných oděvů, nejjemnějšího prádla si&nbsp;objednala z&nbsp;Berlína: dříve na&nbsp;sebe nic nedbala, často chodila oblečena přímo jako hadrnice,&nbsp;– věříc, že&nbsp;nemá zapotřebí svou krásu krásným oble­kem zvyšovat. A&nbsp;stala se&nbsp;ke&nbsp;každému skutečně vlídnou, ba&nbsp;přátelskou; a&nbsp;co je&nbsp;nejúžasnější, i&nbsp;mne několikrát oslovila, zalichotila mně, ovšem sotva bez ironie. Povzbuzen pravil jsem jednou: „Helgo, viď, že&nbsp;se&nbsp;konečně v&nbsp;tobě probouzí láska ke&nbsp;mně?“ „Ó ty&nbsp;dřeváku pitomý!“ rozesmála se&nbsp;– zavýskla jako blázen a&nbsp;odhopkovala.</span></p>
          <p class="chunk" data-nb-ref-number="70" data-nb-words="26" data-nb-chars="137"><span class="idea" data-nb-ref-number="70" id="idea70" data-nb-words="26" data-nb-chars="137">Zdá se&nbsp;mně, že&nbsp;měla pravdu: snad by&nbsp;mne nebylo napadlo, co&nbsp;je&nbsp;prostou příčinou toho všeho, kdyby mne o&nbsp;tom nebyla poučila pouhá náhoda.&nbsp;–</span></p>
          <p class="chunk" data-nb-ref-number="71" data-nb-words="23" data-nb-chars="159"><span class="idea" data-nb-ref-number="71" id="idea71" data-nb-words="23" data-nb-chars="159">Bydleli jsme právě v&nbsp;mém hradě Rattentemplu, v&nbsp;pohoří Harz­ském. V&nbsp;ohromné černé budově, v&nbsp;jedné z&nbsp;nejstarších, nejmohutnějších památek středověkých v&nbsp;Německu.</span></p>
          <p class="chunk" data-nb-ref-number="72" data-nb-words="64" data-nb-chars="361"><span class="idea" data-nb-ref-number="72" id="idea72" data-nb-words="64" data-nb-chars="361">Dvanáctého srpna dlel jsem v&nbsp;mocné, hradní věži, zabývaje se&nbsp;tam holuby. Ve&nbsp;2 odpoledne vidím Helgu, vycházející na&nbsp;obvyklou procházku, z&nbsp;níž se&nbsp;vracívala teprve v&nbsp;noci. Měla svůdný, světle azurový oblek. Hrál jsem si&nbsp;s&nbsp;ptáky ještě asi půl hodiny, pak náhodou spatřím v&nbsp;dálce modrou tečku. „Jistě ona,“ děl jsem si, a&nbsp;bylo mi&nbsp;jaksi divno, že&nbsp;ji&nbsp;ještě teď vidím.</span></p>
          <p class="chunk" data-nb-ref-number="73" data-nb-words="58" data-nb-chars="347"><span class="idea" data-nb-ref-number="73" id="idea73" data-nb-words="58" data-nb-chars="347">A&nbsp;náhle, vzpomněv si, že&nbsp;je&nbsp;ve&nbsp;věži dosti silný dalekohled, zatoužil jsem spatřit ji, třeba vzdálenou, tak jako by&nbsp;byla přede mnou. Za&nbsp;chvíli pak rozeznával jsem již určitě její tygří, teď zas už&nbsp;zrůžovělý profil. Hnala se&nbsp;tak rychle kupředu, jako by&nbsp;pronásledovala zajíce. I&nbsp;její blažený úsměv jsem postřehl. Za&nbsp;chvilku počala stoupat na&nbsp;pahorek…</span></p>
          <p class="chunk" data-nb-ref-number="74" data-nb-words="39" data-nb-chars="235"><span class="idea" data-nb-ref-number="74" id="idea74" data-nb-words="39" data-nb-chars="235">Jižjiž jsem odtrhoval tvář od&nbsp;skla&nbsp;–&nbsp;– tu&nbsp;vidím mužskou postavu, na&nbsp;pahorek z&nbsp;jiné strany vystupující. Prolétla mnou, nevím proč, temná a&nbsp;nějak příšerná myšlenka: „Osudná věc: proč jsem neodvrátil oko od&nbsp;teleskopu jen o&nbsp;vteřinu dříve?“</span></p>
          <p class="chunk" data-nb-ref-number="75" data-nb-words="33" data-nb-chars="171"><span class="idea" data-nb-ref-number="75" id="idea75" data-nb-words="33" data-nb-chars="171">Helga dostoupila temene a&nbsp;zmizela náhle, jako by&nbsp;se&nbsp;byla propadla. Za&nbsp;minutu poté vynořil se&nbsp;na&nbsp;něm i&nbsp;muž. Helga se&nbsp;opět objevila, rozepjala náruč&nbsp;–&nbsp;– a&nbsp;padla mu&nbsp;v&nbsp;objetí.</span></p>
          <p class="chunk" data-nb-ref-number="76" data-nb-words="150" data-nb-chars="912"><span class="idea" data-nb-ref-number="76" id="idea76" data-nb-words="150" data-nb-chars="912">Věc tato působila na&nbsp;mne tak mocně, jak by&nbsp;sotva kdo očekával. Líčil jsem jen velmi málo všechna utrpení, která mně manželství dosud působilo; přes to&nbsp;asi každý čtenář řekne, že&nbsp;po&nbsp;všem předchozím nebyla by&nbsp;se&nbsp;mne měla, logicky vzato, tato událost skoro ani tknout. Ale city jsou iracionální, šílené; a&nbsp;nevěra manželky je&nbsp;pro muže vždy strašnou, nejpotupnější věcí. To, že&nbsp;Helga svou věrnost v&nbsp;objetí jiného muže dosud neporušila, bylo jedinou mou útěchou ve&nbsp;všem trápení s&nbsp;ní; a&nbsp;teď tento jediný světlý bod zhasl. Celý svět se&nbsp;na&nbsp;mne zašklebil jako noc. Všechny děsné stránky mého spojení s&nbsp;tím ďáblem vyvstaly přede mnou jako strašidla, všechny bezútěšné vzpomínky slétaly se&nbsp;na&nbsp;mne jako roje pekelných sršňů… Hrozná bolest a&nbsp;ještě hroznější vztek nedaly mně zamhouřit oka po&nbsp;celou noc. Jakou touhou jsem planul uškrtit, rozsekat, na&nbsp;prach rozdrtit toho ženského netvora. Přísahal jsem jí&nbsp;nejstrašnější pomstu…</span></p>
          <p class="chunk" data-nb-ref-number="77" data-nb-words="152" data-nb-chars="985"><span class="idea" data-nb-ref-number="77" id="idea77" data-nb-words="152" data-nb-chars="985">Následujícího dne hned zrána odebral jsem se&nbsp;na&nbsp;onen pahorek. Uprostřed nevelkého temene byla malá, zváleným trávníkem porost­lá kotlina. V&nbsp;ní plno útržků papírů, krajek, zbytků jídla, doutníků, lahví, prázdných i&nbsp;plných, a&nbsp;j. Poblíže ležely dvě nakupeniny balvanů, většinou tenkých, takže má&nbsp;síla stačila odklopit je. V&nbsp;hromadě menší našel jsem na&nbsp;příklad bělostné, měkké, drzé polštářky, metly, důtky a&nbsp;vzácnější sadistní instrumenty. Když jsem odvalil několik balvanů hromady větší, vidím mezi nimi dutinu, dostatečně velkou, aby pojala mou nevelikou osobu. Vykotlav ji&nbsp;loveckým tesákem ještě více, ulehl jsem do&nbsp;ní&nbsp;a&nbsp;přikryl se, po&nbsp;dlouhé námaze, opět odklopenými balvany. S&nbsp;radostí vidím, že&nbsp;jsem dobře skryt. Sotva by&nbsp;byl někdo postřehl, že&nbsp;tam leží člověk; a&nbsp;byl-li by&nbsp;viděl kousek mého šatu, nebyl by&nbsp;mu&nbsp;jistě věnoval pozornosti: barvu kamenů nebylo rozeznat od&nbsp;mého obleku. Já&nbsp;však viděl skulinou výborně do&nbsp;kotlinky. Naplněn zvláštní zuřivou spokojeností vrátil jsem se&nbsp;domů.</span></p>
          <p class="chunk" data-nb-ref-number="78" data-nb-words="24" data-nb-chars="142"><span class="idea" data-nb-ref-number="78" id="idea78" data-nb-words="24" data-nb-chars="142">Byl jsem rozhodnut, že&nbsp;ze&nbsp;svého úkrytu oba zastřelím; cítil jsem sice, že&nbsp;k&nbsp;tomu nenajdu odvahu, ale má&nbsp;vášeň nevěnovala tomuto pocitu sluchu.</span></p>
          <hr>
        </section>
        <section>
          <p class="chunk" data-nb-ref-number="79" data-nb-words="46" data-nb-chars="264"><span class="idea" data-nb-ref-number="79" id="idea79" data-nb-words="46" data-nb-chars="264">Příštího jitra opustil jsem hrad pod záminkou lovu; a&nbsp;o&nbsp;hodinu dříve, než milenci na&nbsp;pahorek přicházívali, ukryl jsem se&nbsp;tam opět v&nbsp;kamení, s&nbsp;puškou, revolverem a&nbsp;tesákem. Ale byl jsem dnes již odhodlán, že&nbsp;jim, aspoň tohoto dne, daruji život a&nbsp;budu jen pozorovat.</span></p>
          <p class="chunk" data-nb-ref-number="80" data-nb-words="45" data-nb-chars="274"><span class="idea" data-nb-ref-number="80" id="idea80" data-nb-words="45" data-nb-chars="274">Jak mně byl čas dlouhý v&nbsp;té mé&nbsp;kamenné svěrací kazajce! Strach se&nbsp;mne zmocňoval, chvěl mými údy, jektal mými zuby. Bylo mně zima, třebaže slunce děsně pražilo. Užuž chtěl jsem odhodit nevlídnou peřinu a&nbsp;odpelášit…; tu&nbsp;vyskočil náhle nad okraj temene Helgin satanský obličej.</span></p>
          <p class="chunk" data-nb-ref-number="81" data-nb-words="102" data-nb-chars="639"><span class="idea" data-nb-ref-number="81" id="idea81" data-nb-words="102" data-nb-chars="639">Byla oblečena asi tak jako Kleopatra nebo Semiramis nebo nějaká podobná slota… Zázrak, že&nbsp;se&nbsp;sem v&nbsp;této maškarádě, krajinou dost obydlenou, dostala. Stanula. Napila se&nbsp;z&nbsp;láhve. Vyňala z&nbsp;malé hromady kamenů polštáře, hodila je&nbsp;do&nbsp;kotlinky, ulehla na&nbsp;ně, naznak, a&nbsp;mávajíc nohama nad sebou, zazpívala hlasem Walkýry, z&nbsp;oblaků dolů dujícím, necudnou, milence lákající píseň. Pak se&nbsp;vymrštila a&nbsp;smíchem i&nbsp;pláčem řvouc volala do&nbsp;větrů nesrozumitelná zaříkávání. A&nbsp;opět se&nbsp;svalila na&nbsp;podušky, svíjela se&nbsp;chlípně, líbala si&nbsp;nahá stehna a&nbsp;švihala si&nbsp;notně lýtka hůlčičkou, černou rákoskou, kterou stále jako dragoun nosila. Pak se&nbsp;opět rozhlédla&nbsp;–</span></p>
          <p class="chunk" data-nb-ref-number="82" data-nb-words="36" data-nb-chars="179"><span class="idea" data-nb-ref-number="82" id="idea82" data-nb-words="36" data-nb-chars="179">„Už je&nbsp;pod pahorkem…! Je&nbsp;sice jeho přáním, abych ho&nbsp;přivítala vždy úplně nahá,&nbsp;– ale dnes si&nbsp;ty&nbsp;báječné šaty aspoň pro první chvíli nechám, ať&nbsp;mi&nbsp;za&nbsp;to&nbsp;naseká, jak bude chtít&nbsp;–&nbsp;–“</span></p>
          <p class="chunk" data-nb-ref-number="83" data-nb-words="14" data-nb-chars="68"><span class="idea" data-nb-ref-number="83" id="idea83" data-nb-words="14" data-nb-chars="68">A&nbsp;za chvilku se&nbsp;objevil. Vrhla se&nbsp;naň asi tak jako leopard na&nbsp;hyenu…</span></p>
          <p class="chunk" data-nb-ref-number="84" data-nb-words="174" data-nb-chars="1079"><span class="idea" data-nb-ref-number="84" id="idea84" data-nb-words="174" data-nb-chars="1079">Co&nbsp;to&nbsp;bylo za&nbsp;člověka? Kluk; spíše mladší než ona. Opravdu oškli­vý. Z&nbsp;deseti vojáků devět se&nbsp;mně líbí lépe než on. Dobře rostlý, pravda, byl; ne&nbsp;tenký jako ona; a&nbsp;když jsem viděl jeho nahé předloktí, zatřásl jsem se&nbsp;a&nbsp;řekl si: tomu bych nechtěl padnout do&nbsp;tlap… Ale obličej? Dlouhé, hanebně rozcuchané vlasy. Vypadal jako kompo­nista nebo básník nebo podobný ničema; ale spíše jako bandita nebo mezinárodní zloděj. A&nbsp;přes to&nbsp;zároveň jako dítě… Prapodivný, nic normální, hnusný obličej…! Takovému dala přednost přede mnou, podle úsudku všech mých přátel krasavcem…! A&nbsp;k&nbsp;tomu byl oděn jako syčák… zhmožděný, zablácený kabát, roztřepené nohavice, hnojný límec, kravata posunutá až&nbsp;do&nbsp;zátylí, na&nbsp;botách hlíny, že&nbsp;by&nbsp;tam brambory mohl sázet… Takového, takového vyvolila si&nbsp;choť prvního šlechtice Germanie, dáma, kterou i&nbsp;císařští princové jen plaše obletovali. Ale musím říci, že&nbsp;jeho drzá, tak sebevědomá tvář mně jaksi imponovala, že&nbsp;když jeho velitelské oči pohlédly na&nbsp;hromadu, kde jsem byl skryt, schoulil jsem se&nbsp;bezděky do&nbsp;klubíčka… Inu&nbsp;– počestný člověk se&nbsp;vždy bojí banditů.</span></p>
          <p class="chunk" data-nb-ref-number="85" data-nb-words="100" data-nb-chars="583"><span class="idea" data-nb-ref-number="85" id="idea85" data-nb-words="100" data-nb-chars="583">Nikdy bych nebyl uvěřil, že&nbsp;s&nbsp;takovou zběsilostí dovede žena, a&nbsp;třeba to&nbsp;byla Helga, projevovat svou lásku…! Nemohu, nechci to&nbsp;líčit… Syčák si&nbsp;to&nbsp;chvíli nechal líbit, hraje si&nbsp;s&nbsp;jejím tělem jako s&nbsp;kusem hadru a&nbsp;ušklíbaje se. Pak jí&nbsp;náhle mrštil na&nbsp;podušky. A&nbsp;ona, před níž se&nbsp;i&nbsp;největší aristokrati třásli, zůstala ležet jako do&nbsp;kouta odhozený, dobře vychovaný psík&nbsp;– nožičkama vzhůru. Jen ruce sepjala. Rošťák sebou praštil na&nbsp;zem, dva metry od&nbsp;ní. A&nbsp;teď se&nbsp;mezi nimi rozpředl podivný, nejpodivnější rozhovor; bohužel, byl jsem tak zmaten, že&nbsp;jej dovedu reprodukovat jen částečně.&nbsp;–</span></p>
          <p class="chunk" data-nb-ref-number="86" data-nb-words="42" data-nb-chars="263"><span class="idea" data-nb-ref-number="86" id="idea86" data-nb-words="42" data-nb-chars="263">Několik minut mlčeli; syčák si&nbsp;zapaloval gypsovku, z&nbsp;níž vyrážely černé kapky. „Mluv!“ zahučel dusivým, jako z&nbsp;nitra prázdného chrámu vycházejícím hlasem; a&nbsp;zároveň ji&nbsp;sekl přes obnažené lýtko její hůlkou tak, že&nbsp;za&nbsp;okamžik padaly z&nbsp;něho na&nbsp;polštář červené kapky.</span></p>
          <p class="chunk" data-nb-ref-number="87" data-nb-words="219" data-nb-chars="1235"><span class="idea" data-nb-ref-number="87" id="idea87" data-nb-words="219" data-nb-chars="1235">„Můj Jediný&nbsp;– Ty&nbsp;Jediný!“ zaskučela má&nbsp;běhna, ale ani se&nbsp;nepohnula; „myslila jsem právě na&nbsp;toto: jak možno, že&nbsp;je&nbsp;mně pořád, jako bych seděla na&nbsp;horkém železe, když tě&nbsp;nevidím a&nbsp;neslyším a&nbsp;nehmatám? Pomalu nevydržím už&nbsp;bez přítomnosti tvého těla ani minutu… Říkala jsem si&nbsp;dříve: kdyby mne posedlo to&nbsp;bláznění, kterému se&nbsp;říká láska, stačilo by&nbsp;mně věčně Jeho fantasma v&nbsp;mé duši: byla bych tak úplně s&nbsp;ním a&nbsp;jím, a&nbsp;On se&nbsp;mnou a&nbsp;mnou! Jen lidičky bez fantasie a&nbsp;bez ducha potřebují dotyk hrubého těla, hmatem a&nbsp;zrakem, slyšet svýma hrubýma ušima ten hrubý materiální hlas…&nbsp;– neboť, miláčku, tvůj hlas je&nbsp;tak sprostý proti sférové hudbě archandělů, kterou je&nbsp;každý tvůj dech v&nbsp;mých snech; a&nbsp;– jak jsi vlastně ošklivý proti strašlivým, serafínským drakům metamystickým, kteří mne co&nbsp;noc příšerně sladce navštěvují, líbají&nbsp;– Tys to!&nbsp;– Avšak&nbsp;– přes to&nbsp;vše musím Tě&nbsp;míti stále v&nbsp;očích a&nbsp;v&nbsp;uších… Já&nbsp;–&nbsp;– Láska je&nbsp;hovadství; největší ze&nbsp;všech! Kdo se&nbsp;zamiluje, přestane být člověkem, Vůle se&nbsp;rozplyne v&nbsp;jejím bahně. Žádný blázinec není dost bláznivý pro zamilovaného. Kdo se&nbsp;zamiluje, měl by&nbsp;být ihned oběšen. Není koutku na&nbsp;světě, který by&nbsp;tohoto zavržence přijal. Smrt je&nbsp;proň spasení. Raději pojít, než stát se&nbsp;bezectností, kterou je&nbsp;lás&nbsp;–“</span></p>
          <p class="chunk" data-nb-ref-number="88" data-nb-words="3" data-nb-chars="15"><span class="idea" data-nb-ref-number="88" id="idea88" data-nb-words="3" data-nb-chars="15">„– žena!“ zívl.</span></p>
          <p class="chunk" data-nb-ref-number="89" data-nb-words="45" data-nb-chars="227"><span class="idea" data-nb-ref-number="89" id="idea89" data-nb-words="45" data-nb-chars="227">„Ty mne ovšem nemiluješ, viď, že&nbsp;ne? Ty&nbsp;mne nemusíš mít stále u&nbsp;sebe, viď? Tobě stačí, že&nbsp;o&nbsp;mně sníš a&nbsp;při tom masturbuješ, viď? Jen k&nbsp;tomu jsem ti&nbsp;dobrá, abys mne mrskal, viď? Nu&nbsp;řekni to, řekni, ať&nbsp;se&nbsp;mohu konečně zastřelit!“</span></p>
          <p class="chunk" data-nb-ref-number="90" data-nb-words="123" data-nb-chars="706"><span class="idea" data-nb-ref-number="90" id="idea90" data-nb-words="123" data-nb-chars="706">„Blbá vždy a&nbsp;všude!“ zasyčel zelený kluk. „Tenhle tvůj způsob lásky je&nbsp;vlastní všemu ženskému zboží bez výjimky a&nbsp;98 procentům mužů neboli zparchantělých žen. Podle toho pozná se&nbsp;Muž, že&nbsp;to&nbsp;nezná. Bestiálně silně mne to&nbsp;k&nbsp;tobě táhne&nbsp;– jsi zatraceně svůdná, kluzká bestie, nebyl bych řekl, že&nbsp;by&nbsp;mne mohlo něco na&nbsp;této všivé zemi tak přitahovat… vyjma ji&nbsp;samu. Hnusný lepe…! Ale, řekl jsem si&nbsp;neodvolatelně: zvětší-li se&nbsp;tento hanebný tlak na&nbsp;mne ještě jen o&nbsp;poznání&nbsp;– neuzříme se&nbsp;už&nbsp;nikdy! Láska je&nbsp;pes; poslouchá-li, dobrý je; ne-li, zachce-li se&nbsp;mu&nbsp;skočit mně na&nbsp;hrdlo&nbsp;– zardoušen je! Holka, jdu za&nbsp;poněkud vyššími věcmi než za&nbsp;ženskými kýtami. Jsi pro mne pouze nejlepší pečení, ale nežiju, abych žral.“</span></p>
          <p class="chunk" data-nb-ref-number="91" data-nb-words="68" data-nb-chars="362"><span class="idea" data-nb-ref-number="91" id="idea91" data-nb-words="68" data-nb-chars="362">„Vím to, vím, můj Vznešený, Svatý!“ lísala se&nbsp;pokorně k&nbsp;hulvátskému klackovi. „A&nbsp;stačí mně to&nbsp;docela. Jen když aspoň něco něžného a&nbsp;pravého ke&nbsp;mně cítíš… Nechci, abys byl ženou, abys byl otrokem, Vládče můj! Hraje si&nbsp;jen se&nbsp;ženou Muž, znásilňuje ji&nbsp;a&nbsp;drtí… Ale musí to&nbsp;dělat pořádně: jen pak ji&nbsp;důstojně, po&nbsp;mužsku miluje&nbsp;– jen pak miluje ona po&nbsp;žensku jeho&nbsp;–&nbsp;–“</span></p>
          <p class="chunk" data-nb-ref-number="92" data-nb-words="71" data-nb-chars="406"><span class="idea" data-nb-ref-number="92" id="idea92" data-nb-words="71" data-nb-chars="406">A&nbsp;podavši mu&nbsp;silnou březovou metlu, převalila se&nbsp;na&nbsp;břicho. Jedním rycem strhl jí&nbsp;drahocenný, zlatými a&nbsp;démantovými hvězdami protkaný šat, že&nbsp;z&nbsp;něho zbyly jen cáry. A&nbsp;vysázel jí&nbsp;jich asi čtyřicet, a&nbsp;jakých! Smrt bych z&nbsp;toho měl! Syčela trochu a&nbsp;skučela, ale nebylo to&nbsp;slyšet více než svištění metly; házela svou zadnicí, kterou jsem dnes po&nbsp;prvé viděl nahou&nbsp;– ale ani jednou se&nbsp;nepokusila chránit ji&nbsp;dlaní…</span></p>
          <p class="chunk" data-nb-ref-number="93" data-nb-words="21" data-nb-chars="134"><span class="idea" data-nb-ref-number="93" id="idea93" data-nb-words="21" data-nb-chars="134">Pak, pokrývajíc rudou, mokrou, zkroucenou tvář kapesníkem, po&nbsp;kolenou došoupala se&nbsp;k&nbsp;syčákovi a&nbsp;položila mu&nbsp;hlavu na&nbsp;břicho. Jako pes…</span></p>
          <p class="chunk" data-nb-ref-number="94" data-nb-words="120" data-nb-chars="701"><span class="idea" data-nb-ref-number="94" id="idea94" data-nb-words="120" data-nb-chars="701">„Kdybych mluvila řečí Boha, nedovedla bych ti&nbsp;vyslovit své díky! Tys mně dal vše, vše, a&nbsp;celá jsem jen tvým darem a&nbsp;majetkem tvým! Noc byla jsem, ty&nbsp;slunce jsi z&nbsp;ní učinil; prázdná byla jsem, a&nbsp;tys vyplnil mne a&nbsp;přeplnil zlatem a&nbsp;démanty a&nbsp;vůněmi. Jen z&nbsp;bolesti a&nbsp;hnusu byla jsem ďábelskou rukou zhnětena. Hřímavou Niagaru stále smrtící slasti i&nbsp;Žehnání&nbsp;– ne&nbsp;dolů&nbsp;– vzhůru, do&nbsp;všech Výsostí se&nbsp;řítící, udělal jsi ze&nbsp;mne. Každý prášek, který teď vidím, je&nbsp;mně paprskem Božího Oka! Féericky strašidelným květem každá myšlenka. Z&nbsp;nejposlednější žebračky učinil jsi císařovnu císařoven,&nbsp;– málo! ze&nbsp;slizovitého červíčka&nbsp;– Bohyni.&nbsp;– Co&nbsp;je&nbsp;taková neslaná, nemastná Héra nebo Afrodita blbce Homéra proti mně?“</span></p>
          <p class="chunk" data-nb-ref-number="95" data-nb-words="55" data-nb-chars="333"><span class="idea" data-nb-ref-number="95" id="idea95" data-nb-words="55" data-nb-chars="333">„Nu, vždyť ti&nbsp;říkám vždycky, že&nbsp;jsi má&nbsp;malá pitomá sviňka!“ zabručel a&nbsp;převaloval si&nbsp;ji&nbsp;sem tam, zkoumavě, jako když lev překlopuje svou tlapou uloveného člověka nevěda, je-li ještě živ či&nbsp;mrtev. A&nbsp;moje roztomilá panička nechala sebou válet jako váleček na&nbsp;nudle a&nbsp;pološeptala dál, ovazujíc si&nbsp;podle možnosti rány zbytkem svého šatu.</span></p>
          <p class="chunk" data-nb-ref-number="96" data-nb-words="222" data-nb-chars="1300"><span class="idea" data-nb-ref-number="96" id="idea96" data-nb-words="222" data-nb-chars="1300">„To jsem! Sviňka, čubka, žížala&nbsp;–&nbsp;– ženská! Hnojiště, z&nbsp;něhož rostou hnusné děti. Fuj na&nbsp;nás! Jsme nuly; teprve když se&nbsp;před nás postaví muž, stane se&nbsp;tak trochu z&nbsp;nuly něco. Úponkovité rostliny; bez vás nemáme naprosto smysl. Jsme 1⁄10; muž 9⁄10. Bylo by&nbsp;jen logické, kdyby každý muž každou ženu beze všeho rozšlápl. I&nbsp;nejnižší, nejslabošštější muž je&nbsp;vyšší než nejvyšší žena,&nbsp;– neškleb se, jsi ještě kluk! Ale jsi Muž, nejvyšší muž, jediný pravý muž. Ty&nbsp;jediný máš charakter, sebevědomí, Vůli, která vskutku vládne; ty&nbsp;děláš vždy jen to, co&nbsp;chceš; nikdy nejsi dělán. Ty&nbsp;jediný stojíš pevně, co&nbsp;celé ostatní lidstvo ožrale se&nbsp;potácí. Ty&nbsp;jsi můj Napoleon&nbsp;– víš, jak jsi podoben jeho portrétu od&nbsp;Guérina? ale máš něco spirituálnějšího v&nbsp;tváři, přes to&nbsp;však nic z&nbsp;Hamleta… Ale já, já&nbsp;jsem nejslabošštější, nejroztrhanější ženská na&nbsp;světě! Nemáš ponětí!“ Rozplakala se. „Za zázrak ženské síly, plamen statečnosti, platím všude,&nbsp;– a&nbsp;co jsem? Cour, coura, jen cár, zmítaný tajemnými, černými vichřicemi… Nejsem ani člověk, jen pitvorný nějaký instrument; ne, jak jsem si&nbsp;namlouvala, suverénní Hra&nbsp;– hříčka jen! Má&nbsp;skálo z&nbsp;granitu, tys mne aspoň dříve považoval za&nbsp;silnou. Ale jak může být silný ten, kdo, jako já, dítě, zblbnul na&nbsp;dobu mnoha let&nbsp;– a&nbsp;když jsem z&nbsp;toho procitla, jen proto, abych bláznila&nbsp;–“</span></p>
          <p class="chunk" data-nb-ref-number="97" data-nb-words="7" data-nb-chars="53"><span class="idea" data-nb-ref-number="97" id="idea97" data-nb-words="7" data-nb-chars="53">„Teď mně konečně pověz svůj životopis! Nejstručněji!“</span></p>
          <p class="chunk" data-nb-ref-number="98" data-nb-words="12" data-nb-chars="66"><span class="idea" data-nb-ref-number="98" id="idea98" data-nb-words="12" data-nb-chars="66">„Povím. Nejstručněji. Tys první a&nbsp;budeš poslední, jenž to&nbsp;zví!&nbsp;–&nbsp;–</span></p>
          <p class="chunk" data-nb-ref-number="99" data-nb-words="127" data-nb-chars="777"><span class="idea" data-nb-ref-number="99" id="idea99" data-nb-words="127" data-nb-chars="777">Mé&nbsp;dětství bylo velmi neobyčejné, má&nbsp;výchova jediná svého druhu. Můj otec&nbsp;– tenkrát nebyl ještě tak strašný divous jako později, ačkoli velký misantrop od&nbsp;narození, měl jediný sen: zplodit potomka, jenž by&nbsp;byl co&nbsp;nejvíce energický, samostatný, hrdinný, plamenný, divoký, imorální. Nezklamal se&nbsp;ve&nbsp;mně; byla jsem dobrým těstem pro jeho&nbsp;– ovšem trochu nešikovné ruce. S&nbsp;úctyhodnou odvahou mne vychovával, jak nebylo vychováváno snad žádné dítě: ne&nbsp;aby se&nbsp;ze&nbsp;mne stala hodná slepice, ovce, ale strašná orlice, lvice. Ty&nbsp;nejsi ovšem z&nbsp;těch pitomců, kteří by&nbsp;zde řekli: proto se&nbsp;tak vydařila, že&nbsp;byla takovým způsobem vychována; co&nbsp;jsem, byla bych za&nbsp;všech okolností; ale snad jsem pod příznivým sluncem vyrostla o&nbsp;hodně výš, než by&nbsp;se&nbsp;bylo stalo pod mraky obvyklé, prasečí výchovy.</span></p>
          <p class="chunk" data-nb-ref-number="100" data-nb-words="89" data-nb-chars="501"><span class="idea" data-nb-ref-number="100" id="idea100" data-nb-words="89" data-nb-chars="501">Miloval mne; jen mne na&nbsp;světě; opovrhoval všemi lidmi&nbsp;– vyjma, chudáček, sebou; a&nbsp;jen ve&nbsp;mně viděl sebe. Stejně laskavě, dětsky dojemně laskavě choval se&nbsp;vždy ke&nbsp;mně, jako drsně, neurvale ke&nbsp;všem jiným… Trestal-li mne, jen proto, že&nbsp;jsem byla podle jeho soudu příliš krotká, málo kurážná, ohleduplná. Měla jsem ho&nbsp;ráda, nestydím se&nbsp;za&nbsp;to… Ale dnes jej, přes to, že&nbsp;jsem ho&nbsp;zabila, stále ještě k&nbsp;smrti nenávidím&nbsp;– oh! oh…! Opovrhovala jsem všemi lidmi jako hmyzem, jen v&nbsp;něm jsem viděla člověka&nbsp;– sebe.</span></p>
          <p class="chunk" data-nb-ref-number="101" data-nb-words="102" data-nb-chars="613"><span class="idea" data-nb-ref-number="101" id="idea101" data-nb-words="102" data-nb-chars="613">Ale i&nbsp;v&nbsp;matce. Somnambulní, přízračná, stále hloubající, ale ne&nbsp;slabá bytost; a&nbsp;krásná jako zavržený anděl;&nbsp;– než&nbsp;– kdyby žila, zabila bych ji&nbsp;dnes stejně jako jej… Způsob, jak mne vychovával, jistě jí&nbsp;dosti nechutnal; plakala nad mými darebačinami, ale říkala: je&nbsp;v&nbsp;nich jeden z&nbsp;projevů Boží Všeobsáhlosti, a&nbsp;kdo by&nbsp;proti nim bojoval, proti Bohu by&nbsp;bojoval… Potrestala-li mne někdy, bylo to&nbsp;proto, že&nbsp;jsem dosti pilně nečtla různé fádní, mystické knihy, jichž si&nbsp;ona, chudáček, nade vše vážila. Zazlívala jsem jí&nbsp;to&nbsp;ovšem stejně málo jako otci, když mne potrestal za&nbsp;hlubokou poklonu před jeho šéfem plukovníkem.</span></p>
          <p class="chunk" data-nb-ref-number="102" data-nb-words="41" data-nb-chars="235"><span class="idea" data-nb-ref-number="102" id="idea102" data-nb-words="41" data-nb-chars="235">Nastal onen den; právě deset let mi&nbsp;bylo. Několik dnů dříve, vsadivši se&nbsp;s&nbsp;kamarádkami, přešla jsem v&nbsp;poledne napříč náměstím úplně nahá. Otec se&nbsp;to&nbsp;téhož dne dověděl, chechtal se&nbsp;radostně, líbal mne, a&nbsp;musila jsem kouřit z&nbsp;jeho dýmky.</span></p>
          <p class="chunk" data-nb-ref-number="103" data-nb-words="27" data-nb-chars="147"><span class="idea" data-nb-ref-number="103" id="idea103" data-nb-words="27" data-nb-chars="147">Byl z&nbsp;toho velký skandál. Otec dostal na&nbsp;velitelství strašnou důt­ku&nbsp;– a&nbsp;jelikož nemlčel&nbsp;– pensi. Ale to&nbsp;jsem se&nbsp;dověděla teprve o&nbsp;osm let později.</span></p>
          <p class="chunk" data-nb-ref-number="104" data-nb-words="72" data-nb-chars="395"><span class="idea" data-nb-ref-number="104" id="idea104" data-nb-words="72" data-nb-chars="395">Misera mens humana!<sup id="fnref:4"><a href="#fn:4" class="footnote-ref" role="doc-noteref">4</a></sup> Vrátiv se&nbsp;od&nbsp;plukovníka, z&nbsp;čista jasna mne přivázal na&nbsp;lavici a&nbsp;krutě zmrskal. To&nbsp;by&nbsp;samo o&nbsp;sobě nebylo bývalo nic&nbsp;– ale strašné bylo, to&nbsp;že&nbsp;řiče, mluvil ke&nbsp;mně teď náhle stejně blbě jako všichni ti&nbsp;ostatní mravní lidé, které mně vždy vyličoval jako hmyz, jenž je&nbsp;tady jen k&nbsp;tomu, aby byl rozšlápnut…; to, že&nbsp;můj ideál se&nbsp;jedním rázem změnil v&nbsp;nejprašivějšího plaza… Chápeš?</span></p>
          <p class="chunk" data-nb-ref-number="105" data-nb-words="108" data-nb-chars="638"><span class="idea" data-nb-ref-number="105" id="idea105" data-nb-words="108" data-nb-chars="638">A&nbsp;přece to, co&nbsp;jsem vyvedla, nebylo o&nbsp;nic horší, než četné mé&nbsp;dřívější kousky, které vítával s&nbsp;radostí, ač&nbsp;z&nbsp;nich míval ukrutné nepříjemnosti. A&nbsp;teď najednou&nbsp;–&nbsp;– padl! Zpronevěřil se&nbsp;sobě. Slabý člověk… Rozčilen byl nanejvýš; snad i&nbsp;sadismus v&nbsp;tom vězel; tento byla bych mu&nbsp;víc než odpustila; ale za&nbsp;žádných okolností nesmí žádné rozčilení ovládat činy Muže. Ba, Muž nesmí být vůbec nikdy rozčilen; tebe, hochu, nikdy jsem neviděla rozčileného. Kdyby Napoleon byl jen jednu minutu upadl v&nbsp;rozčilení, ve&nbsp;skutečné, nebyl by&nbsp;se&nbsp;dočkal ani Toulonu. Viděla jsem v&nbsp;otci víc než Napoleona; a&nbsp;teď, silou kontrastu, vidím největší hovado na&nbsp;světě…</span></p>
          <p class="chunk" data-nb-ref-number="106" data-nb-words="42" data-nb-chars="246"><span class="idea" data-nb-ref-number="106" id="idea106" data-nb-words="42" data-nb-chars="246">Když mne odvázal, vrhla jsem se&nbsp;zoufale k&nbsp;matce, která němě přihlížela této exekuci. Hledala jsem u&nbsp;ní instinktivně asyl, kde bych znovu nalezla víru ve&nbsp;vůbec něco… ‚Maminko, mluv, řekni mu&nbsp;přece něco! Vždyť on&nbsp;se&nbsp;zbláznil, vždyť on&nbsp;se&nbsp;zbláznil!‘</span></p>
          <p class="chunk" data-nb-ref-number="107" data-nb-words="15" data-nb-chars="92"><span class="idea" data-nb-ref-number="107" id="idea107" data-nb-words="15" data-nb-chars="92">Ráda bych ještě dnes věděla, jak by&nbsp;se&nbsp;byla zachovala, kdyby nebyl rozvzteklený otec zařval:</span></p>
          <p class="chunk" data-nb-ref-number="108" data-nb-words="22" data-nb-chars="124"><span class="idea" data-nb-ref-number="108" id="idea108" data-nb-words="22" data-nb-chars="124">‚Ukaž jí&nbsp;teď pořádně, že&nbsp;mezi rodiči jest jednota v&nbsp;názoru, ukaž jí, jak se&nbsp;má&nbsp;zatočit s&nbsp;takovým zkaženým, zvrhlým zmetkem!‘</span></p>
          <p class="chunk" data-nb-ref-number="109" data-nb-words="37" data-nb-chars="193"><span class="idea" data-nb-ref-number="109" id="idea109" data-nb-words="37" data-nb-chars="193">A&nbsp;ona&nbsp;– namrskala mi&nbsp;pak skoro neméně než on, a&nbsp;co horší, doprovázela to&nbsp;slovy: ‚Nestydo, nevěstko‘&nbsp;– atd. … Zapomněla&nbsp;– ženská kreatura, na&nbsp;ty&nbsp;své ‚projevy boží‘…! Proto také za&nbsp;rok umřela&nbsp;–&nbsp;–</span></p>
          <p class="chunk" data-nb-ref-number="110" data-nb-words="67" data-nb-chars="388"><span class="idea" data-nb-ref-number="110" id="idea110" data-nb-words="67" data-nb-chars="388">Je&nbsp;nemožno líčit, jak mně bylo.&nbsp;– Hodinu poté válela jsem se&nbsp;po&nbsp;podlaze, řvala zoufalstvím a&nbsp;rozbíjela vše kolem sebe. Ale ti&nbsp;dva ničemové měli z&nbsp;toho patrně jakýsi mystický respekt a&nbsp;zalezli kamsi… Vše se&nbsp;pro mne stalo nejčernější nocí&nbsp;– víš, co&nbsp;je&nbsp;to&nbsp;absolutní zklamání…? Sama na&nbsp;sebe se&nbsp;postavit desetiletá dívka ovšem nemohla&nbsp;– ale rozkázal jsi mně, miláčku, abych byla nejstručnější!</span></p>
          <p class="chunk" data-nb-ref-number="111" data-nb-words="106" data-nb-chars="590"><span class="idea" data-nb-ref-number="111" id="idea111" data-nb-words="106" data-nb-chars="590">V&nbsp;bezmezné mé&nbsp;noci připlynulo tu&nbsp;náhle ke&nbsp;mně něco bělostného. Nemělo to&nbsp;tvar; a&nbsp;mělo to&nbsp;tvar. Chumáč mlhy? Zvíře? Člověk? Růže? Hvězda…? Nevím. Bylo to&nbsp;stejně sladké jako strašné… A&nbsp;dalo mně to&nbsp;polibek na&nbsp;čelo. ‚Spi, spi, dítě mé! usni na&nbsp;dlouho! Nikdo nepotřebuje spánku více než ty, abys posílena byla pro svou pouť věčností, Tvou pouť za&nbsp;mnou! Spi, mé&nbsp;dítě, spi!‘&nbsp;– A&nbsp;jak mne to&nbsp;políbilo, pocítila jsem ohromnou úlevu&nbsp;– a&nbsp;slyšela, jako by&nbsp;v&nbsp;mém mozku něco prasklo, tak hlaďounce, křehce, tak bezbolestně prasklo, jako když přelomíš pod vodou tenkou ledovou mázdru. A&nbsp;pak&nbsp;– už&nbsp;nevím nic.</span></p>
          <p class="chunk" data-nb-ref-number="112" data-nb-words="79" data-nb-chars="449"><span class="idea" data-nb-ref-number="112" id="idea112" data-nb-words="79" data-nb-chars="449">Páni učenci vysvětlovali by&nbsp;celou věc tím, že&nbsp;následkem rozčilení praskla mi&nbsp;nějaká cévka v&nbsp;lebce, a&nbsp;že vylitím krve do&nbsp;mozku jsem zblbla. Ale já&nbsp;vím, že&nbsp;to&nbsp;způsobil polibek toho Bílého&nbsp;– Něčeho. Mozek, nervy, tělo nejsou nic jiného než matná, hrubá viditelnost toho, co&nbsp;se&nbsp;v&nbsp;duši děje. Praskla-li žilka, nic nezavinila; byla zaviněna; duše se&nbsp;sesula,&nbsp;– a&nbsp;nějak to&nbsp;musí být vidět i&nbsp;ubohýma očima a&nbsp;mikroskopy. Vesmír je&nbsp;pouhý nebytostný stín Duše.&nbsp;–</span></p>
          <p class="chunk" data-nb-ref-number="113" data-nb-words="50" data-nb-chars="289"><span class="idea" data-nb-ref-number="113" id="idea113" data-nb-words="50" data-nb-chars="289">Osm let žila jsem v&nbsp;jakémsi nepopsatelném polosnu; tak trochu jako když usínáš nebo se&nbsp;pomalinku probouzíš. Somnambulovala jsem. Nepamatuji se&nbsp;skoro na&nbsp;nic. Žádná vzpomínka mi&nbsp;nezbyla na&nbsp;smrt matky ani na&nbsp;to, že&nbsp;mne otec bil den co&nbsp;den, aby mne vyburcoval. Ani&nbsp;– ale poručil jsi stručnost.</span></p>
          <p class="chunk" data-nb-ref-number="114" data-nb-words="56" data-nb-chars="307"><span class="idea" data-nb-ref-number="114" id="idea114" data-nb-words="56" data-nb-chars="307">Kdy začalo mé&nbsp;probouzení…? Po&nbsp;prvé&nbsp;– to&nbsp;byla pouze předzvěst: tenkrát, když pan Hnus při tanci mne k&nbsp;sobě přitiskl a&nbsp;řekl mně cosi&nbsp;– nevím už&nbsp;co&nbsp;– nejhnusnějšího… Něco cizího ve&nbsp;mně náhle vystříklo. Tušení budoucnosti to&nbsp;bylo… Ale jako když ojedinělý blesk zařve černou nocí, zmizelo to&nbsp;zas a&nbsp;dále byla noc.</span></p>
          <p class="chunk" data-nb-ref-number="115" data-nb-words="124" data-nb-chars="679"><span class="idea" data-nb-ref-number="115" id="idea115" data-nb-words="124" data-nb-chars="679">Trvale to&nbsp;započalo&nbsp;– ó! mým těhotenstvím… V&nbsp;ubohé spící duši začal se&nbsp;rodit,&nbsp;– tam dole, tam kdesi dole… takový přepodivný hnus… O&nbsp;svém embryu jsem nevěděla; jen o&nbsp;hnusu. A&nbsp;ten rostl a&nbsp;rostl. A&nbsp;pod jeho pekelně teplým dechem rozmrzávala má&nbsp;ztuhlá duše. Pomalu, pomalu. Hnus ze&nbsp;mne a&nbsp;z&nbsp;něčeho cizího; byla jsem to&nbsp;já, bylo to&nbsp;něco jiného? Ale to&nbsp;nejhnusnější: že&nbsp;jsem to&nbsp;nevěděla… Nějaký děsný, nejohyzdnější drak ze&nbsp;spodu…&nbsp;– někoho jiného by&nbsp;sežral, ale na&nbsp;mně nebylo ještě nic k&nbsp;sežrání… Tedy mne&nbsp;–&nbsp;–&nbsp;– porodil…! Jsem dítě hnusu&nbsp;– a&nbsp;víc nic! Ale ani Ty&nbsp;tomu nemůžeš rozumět! Jen propasti Snu o&nbsp;něčem podobném někdy něco zašeptají,&nbsp;– explodujíce, a&nbsp;hned zas zhasnuty, zapomenuty…</span></p>
          <p class="chunk" data-nb-ref-number="116" data-nb-words="106" data-nb-chars="606"><span class="idea" data-nb-ref-number="116" id="idea116" data-nb-words="106" data-nb-chars="606">Konečně vyšel hnus ze&nbsp;mne ven. Přes to&nbsp;zůstal ve&nbsp;mně stále&nbsp;– hlava tasemnice. Duše má&nbsp;pocítila velkou úlevu, větší než tělo, ale proto jen, že&nbsp;můj hnus stal se&nbsp;nyní rázem aktivní: už&nbsp;mne&nbsp;– ležící zcela trpně pod jeho nesmírným břichem&nbsp;– <em>neovládal</em>; zmítal mnou sice ještě víc než dříve, ale procitlá vůle se&nbsp;s&nbsp;ním rvala&nbsp;– rovnocenná soupeřka; dodnes to&nbsp;trvá. A&nbsp;hnus se&nbsp;přetvořil ve&nbsp;vzteklou nenávist. <em>Nenávist hnusu</em> a&nbsp;hnus nenávisti,&nbsp;– neboť nic hnusnějšího nad nenávist: toť tajemství celé mé&nbsp;bytosti. To&nbsp;diktovalo veškeré mé&nbsp;pozdější jednání: vražedné, hnusuplné nepřátelství&nbsp;– ke&nbsp;všemu, co&nbsp;je&nbsp;mimo mne&nbsp;–“</span></p>
          <p class="chunk" data-nb-ref-number="117" data-nb-words="7" data-nb-chars="39"><span class="idea" data-nb-ref-number="117" id="idea117" data-nb-words="7" data-nb-chars="39">„Huso, cožpak může být něco mimo tebe?“</span></p>
          <p class="chunk" data-nb-ref-number="118" data-nb-words="64" data-nb-chars="357"><span class="idea" data-nb-ref-number="118" id="idea118" data-nb-words="64" data-nb-chars="357">„Máš pravdu, vždycky… Nic není mimo já&nbsp;– a&nbsp;jenom infernálním podvodem tohoto Já&nbsp;je&nbsp;všecko, co&nbsp;ve&nbsp;mně otrocky skuhrá: něco existuje mimo Tebe. Ó, jak se&nbsp;těším, že&nbsp;budu o&nbsp;této nejdůležitější otázce mluvit důkladně s&nbsp;tebou,&nbsp;– tam v&nbsp;Kordillerách&nbsp;– ty&nbsp;můj fantomečku, paradoxně moudřejší než já! No, nemrač se, bude stručná tvá čubinka&nbsp;– zlatá, viď, viď? Už, už!</span></p>
          <p class="chunk" data-nb-ref-number="119" data-nb-words="106" data-nb-chars="572"><span class="idea" data-nb-ref-number="119" id="idea119" data-nb-words="106" data-nb-chars="572">Řekla jsem: co&nbsp;je&nbsp;‚mimo mne‘; ale dělej co&nbsp;dělej, pořád cítíš, že&nbsp;je&nbsp;v&nbsp;Tobě něco, co&nbsp;nejsi jaksi Ty. Jsme jenom červi; nemáme sílu, berkeleyovsky každý ten hloupý zrakový, sluchový pocit považovat za&nbsp;lhostejný sen, za&nbsp;Svou Hříčku, za&nbsp;plasma Své Vůle&nbsp;– podléháme jim! Nemrač se&nbsp;– jsi kluk&nbsp;– žena je&nbsp;vždy vyspělejší, já&nbsp;vím více než ty,“ a&nbsp;začala jej polo žertem, polo vážně bušit pěstmi do&nbsp;lebky. On&nbsp;při tom nevyndal ani fajfku z&nbsp;huby a&nbsp;jen se&nbsp;šklebil;&nbsp;– konečně ji&nbsp;odhodil aspoň pět metrů stranou, že&nbsp;letěla vzduchem jako míč. Přilezla k&nbsp;němu po&nbsp;kolenou a&nbsp;zas pokračovala:</span></p>
          <p class="chunk" data-nb-ref-number="120" data-nb-words="140" data-nb-chars="864"><span class="idea" data-nb-ref-number="120" id="idea120" data-nb-words="140" data-nb-chars="864">„Těžko být stručným, kde vypravujeme o&nbsp;podstatě svého života. Než: – zabila jsem ten malý hnus v&nbsp;sebeobraně – byl by&nbsp;jinak zabil mne. Zabila jsem otce&nbsp;– musil, blázen, pojít! Byla bych mu&nbsp;dala milost, kdyby byl přede mne předstoupil ne&nbsp;s&nbsp;řemeny, ale se&nbsp;vzpomínkami na&nbsp;zkaženou vojenskou kariéru… Zbýval pan Hnus; zachránilo ho&nbsp;dosud jenom to, že&nbsp;jsem se&nbsp;štítila rozmáznout nejohyzdnější housenku. A&nbsp;ti další, které jsem zabila nebo mučila, byli též jen obětmi mé&nbsp;hovadské Nenávisti; nikdy sadismu: ten předpokládá lásku. Ani muže, ani nejkrásnější ženu neobjala jsem nikdy svými polypími chapadly tak teple, abych mohla míti rozkoš z&nbsp;jejich svíjení se. Bezeslunečné hnusno bylo to&nbsp;vše… Proto jsem také bláznila, vším způsobem, abych utekla od&nbsp;svého hnusu, od&nbsp;svého hnusného já. Víš, do&nbsp;koho jsi se&nbsp;zamiloval? Do&nbsp;nejsmrdutějšího močálu. Jsem jen vtělená Mizernost.“</span></p>
          <p class="chunk" data-nb-ref-number="121" data-nb-words="21" data-nb-chars="119"><span class="idea" data-nb-ref-number="121" id="idea121" data-nb-words="21" data-nb-chars="119">„Jsi pokus o&nbsp;geniální ženu,“ zahučel v&nbsp;zamyšlení. „Snad první… Tak to&nbsp;asi bude dopadat se&nbsp;ženami po&nbsp;stotisíci letech&nbsp;–“</span></p>
          <p class="chunk" data-nb-ref-number="122" data-nb-words="202" data-nb-chars="1214"><span class="idea" data-nb-ref-number="122" id="idea122" data-nb-words="202" data-nb-chars="1214">„Ano, miláčku, tomu jsi mne naučil… Nenávistí a&nbsp;hnusem dlužno se&nbsp;člověku probrodit do&nbsp;výšin Žehnání, Úsměvu, Smíchu, Všeobjetí, Sebeobjetí. Z&nbsp;bahenních ještěrů povstali orlové a&nbsp;kondoři… Ale kdy dojde k&nbsp;tomu se&nbsp;mnou…? Miláčku, když jsem začala běsnit, nebylo ve&nbsp;mně pochyby, že&nbsp;jsem něčím svrchovaným, že&nbsp;mám nejvyšší božskou Vůli, která dělá se&nbsp;vším quodlibet; a&nbsp;kdekdo mne v&nbsp;tom, na&nbsp;kolenou přede mnou, utvrzoval. Ale dokud jsem v&nbsp;to věřila, byla jsem přece jen něco skvělého… A&nbsp;s&nbsp;klesáním té&nbsp;víry, začalo to&nbsp;v&nbsp;Kamerunu, mizela všechna má&nbsp;ctnost. Pochopila jsem konečně, že&nbsp;má&nbsp;‚vůle‘ byla nádherná jen pak, byla-li slepou služebnicí mých slepých pudů; ale není směšnější kontradikce než: vůle, která slouží:&nbsp;– Vůle a&nbsp;absolutní Vládkyně neboli Bůh jest jedno a&nbsp;totéž. Pochopila jsem, že, poněvadž mnou zmítaly vášně více, než kýmkoli jiným,&nbsp;– byla ta&nbsp;má&nbsp;skvělá vůle ve&nbsp;skutečnosti otročtější, tj. nicotnější než u&nbsp;každé Nány z&nbsp;chléva. Viděla jsem se&nbsp;nejničemnější, protože nejslabší stvůrou na&nbsp;světě. A&nbsp;tenkrát jsem si&nbsp;řekla též to, co&nbsp;tobě před chvilkou: ‚Musíš se&nbsp;probrodit močálem nejnižším, abys dospěla k&nbsp;Záři Nejvyšší&nbsp;– jednou po&nbsp;milionech let; tento tvůj život je&nbsp;to&nbsp;nejnižší,&nbsp;–&nbsp;– a&nbsp;strašně musí skončit!‘“</span></p>
          <p class="chunk" data-nb-ref-number="123" data-nb-words="28" data-nb-chars="165"><span class="idea" data-nb-ref-number="123" id="idea123" data-nb-words="28" data-nb-chars="165">„Přepínáš, holka, ve&nbsp;všem jako blázen. Ale <em>proto</em> vskutku jsi v&nbsp;nebezpečí, že&nbsp;praskneš! A&nbsp;skoro bych se&nbsp;bál, aby prasklá tetiva, roztržená ručnice neroztrhla i&nbsp;mne&nbsp;–“</span></p>
          <p class="chunk" data-nb-ref-number="124" data-nb-words="58" data-nb-chars="318"><span class="idea" data-nb-ref-number="124" id="idea124" data-nb-words="58" data-nb-chars="318">„Ale kdepak! já&nbsp;maličká&nbsp;– Tebe!“ A&nbsp;schoulila se&nbsp;v&nbsp;něj tak, jako by&nbsp;se&nbsp;nešťastné dítě chtělo znovu skrýti před krutými, smrdutými vichry tohoto světa do&nbsp;lůna matky… „Ale co&nbsp;znamená podobný pohled do&nbsp;věčnosti u&nbsp;zviřátka, zmítaného úplně vteřinou, jako jsem já! Co&nbsp;u&nbsp;Tebe je&nbsp;vším, u&nbsp;mne nebylo a&nbsp;snad ještě není ničím!“&nbsp;–</span></p>
          <p class="chunk" data-nb-ref-number="125" data-nb-words="288" data-nb-chars="1645"><span class="idea" data-nb-ref-number="125" id="idea125" data-nb-words="288" data-nb-chars="1645">„V&nbsp;hnusu nad sebou opouštěla mne všechna má&nbsp;černá síla nenávisti, má&nbsp;jediná síla! vracel se&nbsp;starý, bahnitě pasivní hnus&nbsp;– a&nbsp;skoro se&nbsp;zdálo, že&nbsp;upadnu znovu do&nbsp;blbého polosnu… A&nbsp;tu jsi přišel Ty! A&nbsp;rázem změnilo se&nbsp;vše! Nic jsi mi&nbsp;nedal,&nbsp;– jen urážky a&nbsp;rány! nic jsi ode mne nevzal, ačkoli jsem Ti,&nbsp;– žebrácká, nemající nic lepšího, kladla sto milionů na&nbsp;dlaň! Ale&nbsp;– miluju Tě!“ a&nbsp;rozbrečela se, nevěstka. „Věřím teď v&nbsp;Boha, nebo co&nbsp;to&nbsp;je, jen proto, že&nbsp;mně popřál mezi všemi miliony lidí poznat&nbsp;– právě Tebe, Muže všech mužů!&nbsp;– Dechem tvým rázem, jako na&nbsp;rovníku, v&nbsp;den změnila se&nbsp;má&nbsp;noc; slavík stal se&nbsp;z&nbsp;noční ropuchy; z&nbsp;neblahého aligátora bahenních tůní jasný orel. Nenávist má&nbsp;rozplynula se&nbsp;skoro v&nbsp;lásku ke&nbsp;všemu, vyjma&nbsp;– jej… Objímám vše, chápu vše, vidím vše,&nbsp;– já,&nbsp;– dříve slepá; zázračný doktore, dávající zrak slepcům od&nbsp;narození! Všecko je&nbsp;Mé! Všeho na&nbsp;světě jsem schopna pod rozkazem tvým. Myšlenky mám a&nbsp;pocity, jakých nikdo dříve neměl. Cítím sílu stvořit díla větší než jakákoli, jimiž se&nbsp;skvěje kultura ubohého člověčenstva. Žila jsem dosud ve&nbsp;vnějšku, na&nbsp;povrchu, říkala jsem tomu ‚jednání‘, namlouvala si, že&nbsp;‚činy‘ jsou tím největším: ne, díla to&nbsp;jsou! vlastně ne&nbsp;díla: myšlenky, jak v&nbsp;duši zahřmí! Ba&nbsp;ani myšlenky ne: Vůle, jen ve&nbsp;vlastním chrámu svém, nehnula vším vnějším, před sebou klečící, sobě jen se&nbsp;kořící, myšlenek,&nbsp;– které jsou věcí jen bídného zviřátka&nbsp;– člověka&nbsp;– nepotřebující:&nbsp;– věčné Sebeobjetí Boží v&nbsp;metamystické Záři. Ale co&nbsp;Ty&nbsp;o&nbsp;tom soudíš? Je&nbsp;vyšší jednání nebo myšlení? Dosud jsi mi&nbsp;neřekl, co&nbsp;je&nbsp;vlastně tvým cílem? Chceš se&nbsp;stát Napoleonem? Či&nbsp;náčelníkem banditů? Či&nbsp;myslitelem? umělcem? objevitelem?“</span></p>
          <p class="chunk" data-nb-ref-number="126" data-nb-words="67" data-nb-chars="416"><span class="idea" data-nb-ref-number="126" id="idea126" data-nb-words="67" data-nb-chars="416">„Vesměs povrchní pojmy, vytvořené obmezenými ješitnými ctižádostivci. Nechci se&nbsp;stát: <em>jsem!</em> a&nbsp;ne něčím, ale vším. Není lidské velikosti, kterou bych neviděl pod sebou a&nbsp;hříčkou svou. Má&nbsp;vůle dělá a&nbsp;bude dělat se&nbsp;vším všecko. Zaškatulkují-li mne jednou mezi briganty nebo filosofy, řeknou-li, že&nbsp;jsem nebyl nic, nebo bůh, nebo prase,&nbsp;– lidské ubohosti to&nbsp;jen! Jsem ten, který jsem, dělám, co&nbsp;chci, chci bezmezně vše!“</span></p>
          <p class="chunk" data-nb-ref-number="127" data-nb-words="295" data-nb-chars="1748"><span class="idea" data-nb-ref-number="127" id="idea127" data-nb-words="295" data-nb-chars="1748">„Jsi Bůh!“ vzkřikla a&nbsp;líbala trhanovi děravé boty a&nbsp;zablácené francle kalhot. „Tak mluví ‚Vítězně Dovršený‘! Ale my&nbsp;nehotoví musíme se&nbsp;z&nbsp;nouze koncentrovat. A&nbsp;já se&nbsp;chci koncentrovat úplně na&nbsp;spirituálnost, na&nbsp;nejéternější, a&nbsp;všemu pozemskému, hrubému, jednajícímu, pletichářskému dát vale. Jen v&nbsp;Bohu žít, jen Bohem být, ale vždy jen ve&nbsp;stínu Tvém! Ó&nbsp;ta&nbsp;nejzářnější budoucnost, která přede mnou slunečně vychází! V&nbsp;Kordillerách, přímo pod věčnými ledovci, vytesáme si&nbsp;v&nbsp;nich palác svůj, Residenci všech residencí&nbsp;– dvou nejvyšších lidí, bohů dvou! Přátelskými, sladkými kondory oblétáváni a&nbsp;krmeni jako Zarathustra svým orlem a&nbsp;hadem! Propasti pod sebou, nebes propast nad sebou, propasti v&nbsp;nás&nbsp;– a&nbsp;všechny nadsluneční Vůlí naší překlenuty a&nbsp;rozehřměny v&nbsp;Hymnus Vítězství Věčného…! Budu jen láskou, láskou, Láskou&nbsp;– k&nbsp;Tobě, ke&nbsp;všemu, k&nbsp;Sobě,&nbsp;– i&nbsp;k&nbsp;nenávisti své! Ale, můj Slavný, Božský, nedosáhnu-li já&nbsp;sama tohoto nebe,&nbsp;– dosáhnou ho&nbsp;naše děti! Oh! jaké děti budeme my&nbsp;dva rodit, jaké světo- a&nbsp;myšlenkovládce! Neboť&nbsp;– ani já&nbsp;nejsem ledacos! Nadávala jsem si&nbsp;jako špaček, ale znáš ženskou logiku; považuju se&nbsp;přese všechno za&nbsp;nejlepší ženskou potvoru na&nbsp;světě a&nbsp;řeknu ti: nejsem horší než ty: jsi-li ty&nbsp;silnější než já, jsem já&nbsp;bohatší, dej mně za&nbsp;to&nbsp;třeba pár pohlavků! Budu <em>Tobě</em> rodit do&nbsp;úpadu, ač&nbsp;celá ta&nbsp;věc byla mi&nbsp;dosud děsně odporná,&nbsp;– protože místo Mužů poznala jsem jen blbé baby. Ale to&nbsp;první dítě, co&nbsp;přijde,&nbsp;– musíš mi&nbsp;v&nbsp;tom vyhovět, jinak bych nikdy nebyla šťastna&nbsp;–, usmrtím; zcela bezbolestně, narkotikem. Mělo by&nbsp;něco z&nbsp;toho dřívějšího bezejmenného hnusu, zcela jistě by&nbsp;mělo. Ale vím, že&nbsp;vezme s&nbsp;sebou ze&nbsp;mne všechno to&nbsp;moje smrduté,&nbsp;– že&nbsp;teprve potom budu úplně očištěna, že&nbsp;teprve pak budu rodit děti&nbsp;– vskutku Tvé…! Svoluješ?“</span></p>
          <p class="chunk" data-nb-ref-number="128" data-nb-words="5" data-nb-chars="36"><span class="idea" data-nb-ref-number="128" id="idea128" data-nb-words="5" data-nb-chars="36">„Samozřejmě, ty&nbsp;má&nbsp;sviničko pitomá.“</span></p>
          <p class="chunk" data-nb-ref-number="129" data-nb-words="129" data-nb-chars="720"><span class="idea" data-nb-ref-number="129" id="idea129" data-nb-words="129" data-nb-chars="720">A&nbsp;já jsem zatínal zuby do&nbsp;rtů. „Tedy ty&nbsp;se&nbsp;mně chceš stát nevěrnou? Cizoložné děti chceš mít?“ Ne, nemohl jsem tomu věřit! Dosud byla vzornou chotí. Takové lyrické výlevy, kterými toho vagabunda nudila, neznamenají víc než krkání a&nbsp;říhání. A&nbsp;mrskal-li ji, dobře tak! ať&nbsp;jí, darebnici, pěstuje zadek za&nbsp;mne, když já&nbsp;nemohu! ať&nbsp;ji&nbsp;vychovává! A&nbsp;že ji, teď úplně nahou, viděl&nbsp;– božínku! vždyť se&nbsp;na&nbsp;ni&nbsp;dívalo i&nbsp;to sluníčko, které kameny nade mnou tak rozpalovalo, že&nbsp;jsem byl napolo upečen; a&nbsp;že ji&nbsp;sem tam ohmatával, božínku! každá travička, na&nbsp;které ležela, se&nbsp;jí&nbsp;dotýkala; a&nbsp;dělaly to&nbsp;také ty&nbsp;čtyři řvavé bestie v&nbsp;mém parku. Lapálie to&nbsp;všechno! Čvaňhala mu&nbsp;jenom, to&nbsp;vím; kdyby mělo dojít ke&nbsp;skutku, zůstala by&nbsp;mi&nbsp;věrnou!</span></p>
          <p class="chunk" data-nb-ref-number="130" data-nb-words="19" data-nb-chars="108"><span class="idea" data-nb-ref-number="130" id="idea130" data-nb-words="19" data-nb-chars="108">A&nbsp;teď odložil trhan fajfku, ovinul ruku kol mé&nbsp;paní choti, a&nbsp;poplácávaje ji&nbsp;všude, mluvil něžněji než dříve:</span></p>
          <p class="chunk" data-nb-ref-number="131" data-nb-words="55" data-nb-chars="348"><span class="idea" data-nb-ref-number="131" id="idea131" data-nb-words="55" data-nb-chars="348">„Jsi má&nbsp;milá, malá, pitomá sviňka, ale při tom megatherion. To&nbsp;nejsprostší a&nbsp;to nejnadzemštější vaří se&nbsp;v&nbsp;tobě, ďábelský kotle, Daemoničko má! Oboje v&nbsp;největších dósích. Voda a&nbsp;oheň; kotel, naplněný k&nbsp;prasknutí sprostou vodou, sluneční oheň, který by&nbsp;stačil k&nbsp;vytopení kotle padesátkrát většího. Skoro jistě praskne, třeba jsem teď řidič stroje já.</span></p>
          <p class="chunk" data-nb-ref-number="132" data-nb-words="54" data-nb-chars="305"><span class="idea" data-nb-ref-number="132" id="idea132" data-nb-words="54" data-nb-chars="305">A&nbsp;– tvá nízkost je&nbsp;silnější než výška tvá. Jsi otrok pudů, třeba vznešených, ale i&nbsp;nejvznešenější pud je&nbsp;nízkostí. Kdyby vůle nad nimi zvítězila,&nbsp;– zachráněna jsi,&nbsp;– pro tento život! Jinak zemřeš, velmi brzo a&nbsp;velmi děsně. Čiší z&nbsp;tebe mrtvolný zápach… Zlobí mne to, ale mrtvolný zápach staň se&nbsp;vůní růží…!</span></p>
          <p class="chunk" data-nb-ref-number="133" data-nb-words="43" data-nb-chars="252"><span class="idea" data-nb-ref-number="133" id="idea133" data-nb-words="43" data-nb-chars="252">I&nbsp;tvá nízkost je&nbsp;vznešená! Jsi Vznešená! Osud udělal z&nbsp;tebe nejpříšernější svou hříčku; nebylo takové! Proto tě&nbsp;miluju… Ale osud umínil si&nbsp;patrně hříčku rozbít, až&nbsp;jej dosti pobaví,&nbsp;– a&nbsp;aby jej dále ještě více bavila… Žiješ jen pro svou interesantnost.</span></p>
          <p class="chunk" data-nb-ref-number="134" data-nb-words="16" data-nb-chars="114"><span class="idea" data-nb-ref-number="134" id="idea134" data-nb-words="16" data-nb-chars="114">Jsi zatracená, více než kterákoliv bytost lidská; právě proto přede všemi vyvolená. Jen zatracenci jsou vyvolenci.</span></p>
          <p class="chunk" data-nb-ref-number="135" data-nb-words="33" data-nb-chars="176"><span class="idea" data-nb-ref-number="135" id="idea135" data-nb-words="33" data-nb-chars="176">Ale zbývá přece jen naděje&nbsp;– malá… A&nbsp;já nechci, abys mne zde opustila…; raději ať&nbsp;zhasne slunce,&nbsp;– fuj! mohl bych se&nbsp;zdát sentimentálním… Mimo tebe je&nbsp;vše lidské bláto,&nbsp;– fuj…!</span></p>
          <p class="chunk" data-nb-ref-number="136" data-nb-words="16" data-nb-chars="97"><span class="idea" data-nb-ref-number="136" id="idea136" data-nb-words="16" data-nb-chars="97">A&nbsp;zvítězíš-li přece,&nbsp;– nejčarovnější vítězství mé&nbsp;bude to! Ne­dobudu-li ho,&nbsp;– snad padnu s&nbsp;tebou…</span></p>
          <p class="chunk" data-nb-ref-number="137" data-nb-words="6" data-nb-chars="25"><span class="idea" data-nb-ref-number="137" id="idea137" data-nb-words="6" data-nb-chars="25">Neboť miluju Tě&nbsp;–&nbsp;– slyš!</span></p>
          <p class="chunk" data-nb-ref-number="138" data-nb-words="33" data-nb-chars="186"><span class="idea" data-nb-ref-number="138" id="idea138" data-nb-words="33" data-nb-chars="186">Největší Sebepřemožení je&nbsp;Tobě nutné: jinak přemůže Tebe nakonec mocná tvá noc&nbsp;– a&nbsp;zemřeš. Neboť jen to, co&nbsp;jde, svým způsobem, k&nbsp;Světlu, zůstává na&nbsp;živu; vše ostatní zmírá! v&nbsp;pravý čas.</span></p>
          <p class="chunk" data-nb-ref-number="139" data-nb-words="12" data-nb-chars="75"><span class="idea" data-nb-ref-number="139" id="idea139" data-nb-words="12" data-nb-chars="75">Tvůj pravý čas: pět příštích dnů…!&nbsp;– devatenáctého odjedeme do&nbsp;Kordiller&nbsp;–“</span></p>
          <p class="chunk" data-nb-ref-number="140" data-nb-words="15" data-nb-chars="105"><span class="idea" data-nb-ref-number="140" id="idea140" data-nb-words="15" data-nb-chars="105">„Už devatenáctého?“ vzkřikla jako Maenada. „Tak poroučíš? Nejkrásnější života mého den&nbsp;– tak blízký už…?“</span></p>
          <p class="chunk" data-nb-ref-number="141" data-nb-words="9" data-nb-chars="45"><span class="idea" data-nb-ref-number="141" id="idea141" data-nb-words="9" data-nb-chars="45">„Čtvrtá odpoledne&nbsp;– zde budeš, a&nbsp;půjdeme&nbsp;–&nbsp;–“</span></p>
          <p class="chunk" data-nb-ref-number="142" data-nb-words="6" data-nb-chars="44"><span class="idea" data-nb-ref-number="142" id="idea142" data-nb-words="6" data-nb-chars="44">Slastí řvouc, objala jej nohama. Pokračoval:</span></p>
          <p class="chunk" data-nb-ref-number="143" data-nb-words="26" data-nb-chars="159"><span class="idea" data-nb-ref-number="143" id="idea143" data-nb-words="26" data-nb-chars="159">„Tvůj pravý čin, po&nbsp;pět příštích dnů: k&nbsp;Sternenhochovi budeš se&nbsp;chovat nejvlídněji! Ničím ho&nbsp;neurazíš&nbsp;– a&nbsp;na rozloučenou dáš mu&nbsp;políbení, trvající půl minuty!“</span></p>
          <p class="chunk" data-nb-ref-number="144" data-nb-words="28" data-nb-chars="159"><span class="idea" data-nb-ref-number="144" id="idea144" data-nb-words="28" data-nb-chars="159">„Proboha&nbsp;– to&nbsp;chceš ode mne? Rozkaž, abych si&nbsp;teď hned rozřízla celou tvář tímto nožem, abych zohavena byla nadosmrti&nbsp;– a&nbsp;učiním to&nbsp;ihned poslušně… Ale tohle?“</span></p>
          <p class="chunk" data-nb-ref-number="145" data-nb-words="16" data-nb-chars="115"><span class="idea" data-nb-ref-number="145" id="idea145" data-nb-words="16" data-nb-chars="115">„Vím, že&nbsp;je&nbsp;to&nbsp;těžké; nejtěžší. Ale nutno napadnout zde frontálně centrum nepřítele! žádné tirailleurské šarvátky!“</span></p>
          <p class="chunk" data-nb-ref-number="146" data-nb-words="11" data-nb-chars="48"><span class="idea" data-nb-ref-number="146" id="idea146" data-nb-words="11" data-nb-chars="48">„Ale&nbsp;– ale&nbsp;– celý můj minulý život tím zničím&nbsp;–“</span></p>
          <p class="chunk" data-nb-ref-number="147" data-nb-words="3" data-nb-chars="18"><span class="idea" data-nb-ref-number="147" id="idea147" data-nb-words="3" data-nb-chars="18">„Musí být zničen!“</span></p>
          <p class="chunk" data-nb-ref-number="148" data-nb-words="6" data-nb-chars="40"><span class="idea" data-nb-ref-number="148" id="idea148" data-nb-words="6" data-nb-chars="40">„Umřela bych rázem, kdybych to&nbsp;udělala.“</span></p>
          <p class="chunk" data-nb-ref-number="149" data-nb-words="6" data-nb-chars="46"><span class="idea" data-nb-ref-number="149" id="idea149" data-nb-words="6" data-nb-chars="46">„Umřeš děsněji a&nbsp;zdlouhavěji, neuděláš-li to!“</span></p>
          <p class="chunk" data-nb-ref-number="150" data-nb-words="33" data-nb-chars="133"><span class="idea" data-nb-ref-number="150" id="idea150" data-nb-words="33" data-nb-chars="133">„– Vládče můj&nbsp;–&nbsp;–&nbsp;– tedy&nbsp;– ano&nbsp;– oh! ne, ne!&nbsp;– Vládče!&nbsp;–&nbsp;– a&nbsp;– a&nbsp;–&nbsp;– ano…! Udělám to!“ Oddechla si&nbsp;zhluboka… „Ale&nbsp;– jak jsi ukrutný!“</span></p>
          <p class="chunk" data-nb-ref-number="151" data-nb-words="16" data-nb-chars="109"><span class="idea" data-nb-ref-number="151" id="idea151" data-nb-words="16" data-nb-chars="109">„Milosrdný. Ukrutný je&nbsp;zpravidla osud, neboť nízkost kreatur nic jiného nezasluhuje. Hotovo! ať&nbsp;se&nbsp;to&nbsp;stane!“</span></p>
          <p class="chunk" data-nb-ref-number="152" data-nb-words="27" data-nb-chars="145"><span class="idea" data-nb-ref-number="152" id="idea152" data-nb-words="27" data-nb-chars="145">„Staň se&nbsp;vůle Tvá!“ zašeptala. „Ale dovol ještě slovo: Ty&nbsp;nevíš, nevíš, jaký je&nbsp;dosah toho, na&nbsp;to&nbsp;jsi blbec. Udělám-li to, vytrhnu se&nbsp;z&nbsp;kořene&nbsp;–“</span></p>
          <p class="chunk" data-nb-ref-number="153" data-nb-words="5" data-nb-chars="35"><span class="idea" data-nb-ref-number="153" id="idea153" data-nb-words="5" data-nb-chars="35">„Kořeny vesmíru musí být vytrženy!“</span></p>
          <p class="chunk" data-nb-ref-number="154" data-nb-words="6" data-nb-chars="33"><span class="idea" data-nb-ref-number="154" id="idea154" data-nb-words="6" data-nb-chars="33">„Dobře. Tedy se&nbsp;vytrhnu a&nbsp;pojdu.“</span></p>
          <p class="chunk" data-nb-ref-number="155" data-nb-words="52" data-nb-chars="313"><span class="idea" data-nb-ref-number="155" id="idea155" data-nb-words="52" data-nb-chars="313">„Zvítězíš nebo padneš. Znám Tě…&nbsp;– Tvé zacházení s&nbsp;ním je&nbsp;to&nbsp;nejhnusnější, co&nbsp;znám; proto tě&nbsp;ovládá hnus ze&nbsp;sebe. Nejnižší ze&nbsp;všeho je&nbsp;nenávist a&nbsp;hnus: co&nbsp;nenávidím a&nbsp;hnusím si, toho jsem nejhroznějším otrokem. Nenávidící canaille<sup id="fnref:5"><a href="#fn:5" class="footnote-ref" role="doc-noteref">5</a></sup> měla by&nbsp;být&nbsp;– Mou milenkou…? Nestane-li se&nbsp;to, devatenáctého se&nbsp;uvidíme naposled!“</span></p>
          <p class="chunk" data-nb-ref-number="156" data-nb-words="3" data-nb-chars="15"><span class="idea" data-nb-ref-number="156" id="idea156" data-nb-words="3" data-nb-chars="15">„Buď Vůle Tvá!“</span></p>
          <p class="chunk" data-nb-ref-number="157" data-nb-words="55" data-nb-chars="344"><span class="idea" data-nb-ref-number="157" id="idea157" data-nb-words="55" data-nb-chars="344">Mlčeli teď. A&nbsp;já omdléval nepřirozenou polohou, tlakem kamenů, nucenou, úplnou nehybností, vedrem, žízní, vztekem, nenávistí, strachem a&nbsp;všemi možnými pekelnými city. Ó, že&nbsp;jsem se&nbsp;toho odvážil!&nbsp;– Měl jsem se&nbsp;vztyčit a&nbsp;strašně je&nbsp;ztrestat…? Čekat, až&nbsp;odejdou? Ale bylo teprve pět hodin a&nbsp;oni tu&nbsp;vždy zůstávali až&nbsp;do&nbsp;soumraku. Strašlivá situace…</span></p>
          <p class="chunk" data-nb-ref-number="158" data-nb-words="3" data-nb-chars="19"><span class="idea" data-nb-ref-number="158" id="idea158" data-nb-words="3" data-nb-chars="19">Tu&nbsp;přerušil mlčení:</span></p>
          <p class="chunk" data-nb-ref-number="159" data-nb-words="21" data-nb-chars="124"><span class="idea" data-nb-ref-number="159" id="idea159" data-nb-words="21" data-nb-chars="124">„Stále mám dojem, jako by&nbsp;nás někdo pozoroval. Hej, kočko! Z&nbsp;té vaší věže bychom mohli být dalekohledem velmi dobře viděni.“</span></p>
          <p class="chunk" data-nb-ref-number="160" data-nb-words="10" data-nb-chars="50"><span class="idea" data-nb-ref-number="160" id="idea160" data-nb-words="10" data-nb-chars="50">„Ty myslíš&nbsp;– panem Hnusem? Co&nbsp;by&nbsp;na&nbsp;tom záleželo?“</span></p>
          <p class="chunk" data-nb-ref-number="161" data-nb-words="25" data-nb-chars="144"><span class="idea" data-nb-ref-number="161" id="idea161" data-nb-words="25" data-nb-chars="144">A&nbsp;teď vbodl strašné své oči přímo do&nbsp;očí mých. Zatřásl jsem se. Ale nemožno, zhola nemožno, aby je&nbsp;mohl centimetrovou skulinkou v&nbsp;šeru rozeznat.</span></p>
          <p class="chunk" data-nb-ref-number="162" data-nb-words="16" data-nb-chars="98"><span class="idea" data-nb-ref-number="162" id="idea162" data-nb-words="16" data-nb-chars="98">„Tamhle mezi těmi kameny mohl by&nbsp;být dobře někdo schován,“ řekl nedbale, zapaluje si&nbsp;znova fajfku.</span></p>
          <p class="chunk" data-nb-ref-number="163" data-nb-words="24" data-nb-chars="125"><span class="idea" data-nb-ref-number="163" id="idea163" data-nb-words="24" data-nb-chars="125">„Snad pan Hnus? Ten aby se&nbsp;toho odvážil? haha! Nemáš ani potuchy, jaká je&nbsp;to&nbsp;baba! Zajíc je&nbsp;lvem proti němu, prašivému psu&nbsp;–“</span></p>
          <p class="chunk" data-nb-ref-number="164" data-nb-words="42" data-nb-chars="289"><span class="idea" data-nb-ref-number="164" id="idea164" data-nb-words="42" data-nb-chars="289">Dostala facku, dosti vydatnou. „Tak začínáš plnit svůj slib? Vůči takovému ubožáku je&nbsp;pro každého, kdo není prašivým psem, příkazem velkomyslnost. Nevíš, že&nbsp;prvním pravidlem obstojnějšího člověka je&nbsp;parcere subjectis et&nbsp;debellare superbos<sup id="fnref:6"><a href="#fn:6" class="footnote-ref" role="doc-noteref">6</a></sup>?&nbsp;– A&nbsp;pamatuj si: i&nbsp;nejpsovštější pes se&nbsp;vztekne.“</span></p>
          <p class="chunk" data-nb-ref-number="165" data-nb-words="37" data-nb-chars="190"><span class="idea" data-nb-ref-number="165" id="idea165" data-nb-words="37" data-nb-chars="190">„Ale on&nbsp;je&nbsp;horší než každý pes,&nbsp;– promiň,“ zasmála se, chráníc si&nbsp;tvář. „Budu mu&nbsp;nyní říkat jen ‚pantere, můj nejdražší pantere!‘ Ale teď se&nbsp;i&nbsp;mně zdálo, že&nbsp;se&nbsp;to&nbsp;kamení tam nějak pohnulo&nbsp;–“</span></p>
          <p class="chunk" data-nb-ref-number="166" data-nb-words="14" data-nb-chars="80"><span class="idea" data-nb-ref-number="166" id="idea166" data-nb-words="14" data-nb-chars="80">Vstávala. Zatmělo se&nbsp;mi&nbsp;v&nbsp;očích, v&nbsp;uších to&nbsp;zahučelo jako řev rozbouřeného moře.</span></p>
          <p class="chunk" data-nb-ref-number="167" data-nb-words="37" data-nb-chars="221"><span class="idea" data-nb-ref-number="167" id="idea167" data-nb-words="37" data-nb-chars="221">„Lež!“ řekl a&nbsp;stáhl ji&nbsp;nazpět. A&nbsp;ona pokorně ulehla. Zašklebil se&nbsp;divně. Věděl, jistě věděl, syčák, že&nbsp;tam ležím; hádankou je&nbsp;mně, proč si&nbsp;mne dále nevšímal. Ale jistě měl strach před strašlivou pomstou klamaného manžela.</span></p>
          <p class="chunk" data-nb-ref-number="168" data-nb-words="15" data-nb-chars="74"><span class="idea" data-nb-ref-number="168" id="idea168" data-nb-words="15" data-nb-chars="74">„Lež a&nbsp;podívej se&nbsp;raději: několik lidí vystupuje sem k&nbsp;nám a&nbsp;ty jsi nahá.“</span></p>
          <p class="chunk" data-nb-ref-number="169" data-nb-words="11" data-nb-chars="65"><span class="idea" data-nb-ref-number="169" id="idea169" data-nb-words="11" data-nb-chars="65">„Zastřel je&nbsp;beze všeho, až&nbsp;přijdou blíž!“ a&nbsp;podávala mu&nbsp;revolver.</span></p>
          <p class="chunk" data-nb-ref-number="170" data-nb-words="23" data-nb-chars="158"><span class="idea" data-nb-ref-number="170" id="idea170" data-nb-words="23" data-nb-chars="158">„K&nbsp;čemu rámusem?“ Postoupil na&nbsp;okraj temene a&nbsp;učinil rukama několik velitelských, zvláštních pohybů, beze slova. „Sestupují zase,“ zabručel po&nbsp;chvíli a&nbsp;dodal:</span></p>
          <p class="chunk" data-nb-ref-number="171" data-nb-words="2" data-nb-chars="15"><span class="idea" data-nb-ref-number="171" id="idea171" data-nb-words="2" data-nb-chars="15">„Pojďme odtud!“</span></p>
          <p class="chunk" data-nb-ref-number="172" data-nb-words="5" data-nb-chars="29"><span class="idea" data-nb-ref-number="172" id="idea172" data-nb-words="5" data-nb-chars="29">„Už teď, Vládče?“ zděsila se.</span></p>
          <p class="chunk" data-nb-ref-number="173" data-nb-words="9" data-nb-chars="47"><span class="idea" data-nb-ref-number="173" id="idea173" data-nb-words="9" data-nb-chars="47">„Dnes se&nbsp;mně tu&nbsp;nelíbí. Půjdeme do&nbsp;onoho lesa.“</span></p>
          <p class="chunk" data-nb-ref-number="174" data-nb-words="22" data-nb-chars="106"><span class="idea" data-nb-ref-number="174" id="idea174" data-nb-words="22" data-nb-chars="106">„Ale dříve ještě&nbsp;–&nbsp;– aspoň na&nbsp;okamžik… prosím tě! Vždyť po&nbsp;celou tu&nbsp;dobu viděla jsem&nbsp;–&nbsp;–“ A&nbsp;ukázala kamsi…</span></p>
          <p class="chunk" data-nb-ref-number="175" data-nb-words="22" data-nb-chars="126"><span class="idea" data-nb-ref-number="175" id="idea175" data-nb-words="22" data-nb-chars="126">Trhan stál tu&nbsp;chvilku zřejmě nerozhodnut. Pak střetly se&nbsp;opět zraky jeho s&nbsp;mými, posměšný blesk jimi kmitl. Zasmál se&nbsp;a&nbsp;ulehl.</span></p>
          <p class="chunk" data-nb-ref-number="176" data-nb-words="12" data-nb-chars="74"><span class="idea" data-nb-ref-number="176" id="idea176" data-nb-words="12" data-nb-chars="74">Zhasl poslední světlý bod na&nbsp;obloze, nejčernější noc zaplavila mou duši.&nbsp;–</span></p>
          <p class="chunk" data-nb-ref-number="177" data-nb-words="26" data-nb-chars="162"><span class="idea" data-nb-ref-number="177" id="idea177" data-nb-words="26" data-nb-chars="162">Nechápu, jak jsem přežil následující chvíle. Na&nbsp;štěstí netrvaly dlouho. Kdyby byli ti&nbsp;dva vyvrhelové jen o&nbsp;sekundu později zmizeli, bylo by&nbsp;se&nbsp;stalo něco děsného.</span></p>
          <p class="chunk" data-nb-ref-number="178" data-nb-words="15" data-nb-chars="98"><span class="idea" data-nb-ref-number="178" id="idea178" data-nb-words="15" data-nb-chars="98">Zcela nahá, zavěšena do&nbsp;syčáka, triumfálně poskakujíc a&nbsp;tančíc a&nbsp;zpívajíc, tak odcházela do&nbsp;kraje.</span></p>
          <p class="chunk" data-nb-ref-number="179" data-nb-words="72" data-nb-chars="439"><span class="idea" data-nb-ref-number="179" id="idea179" data-nb-words="72" data-nb-chars="439">Míra nepravostí tvých, cizoložnice, skvrno země, je&nbsp;naplněna. Ten „prašivý pes“ ti&nbsp;ukáže! A&nbsp;ty, rošťáku mizerný, nebudeš se&nbsp;dlouho těšit jejímu nečistému, slizkému, hnusnému tělu! Jen mé&nbsp;nekonečné laskavosti a&nbsp;velkomyslnosti máte co&nbsp;děkovat, že&nbsp;jsem na&nbsp;vás, vztyčiv se&nbsp;jako děsný anděl pomsty z&nbsp;úkrytu svého, nevykonal ihned nejstrašlivější soud! Ale tím hroznější bude! Vy&nbsp;prasata! ty&nbsp;lotře usmrkaný! ty&nbsp;kurvo prolezlá,&nbsp;– ty&nbsp;–&nbsp;–, ty&nbsp;–&nbsp;–&nbsp;–</span></p>
          <hr>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="180" data-nb-words="4" data-nb-chars="25"><span class="idea" data-nb-ref-number="180" id="idea180" data-nb-words="4" data-nb-chars="25"><p>Zdvořilost. Pozn. red. <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="181" data-nb-words="4" data-nb-chars="23"><span class="idea" data-nb-ref-number="181" id="idea181" data-nb-words="4" data-nb-chars="23"><p>Zuřivost. Pozn. red. <a href="#fnref:2" class="footnote-backref" role="doc-backlink">↩︎</a></p></span></li>
            <li id="fn:3" role="doc-endnote" class="chunk" data-nb-ref-number="182" data-nb-words="10" data-nb-chars="46"><span class="idea" data-nb-ref-number="182" id="idea182" data-nb-words="10" data-nb-chars="46"><p>Je&nbsp;mi&nbsp;to&nbsp;jedno, na&nbsp;tom nezáleží. Pozn. red. <a href="#fnref:3" class="footnote-backref" role="doc-backlink">↩︎</a></p></span></li>
            <li id="fn:4" role="doc-endnote" class="chunk" data-nb-ref-number="183" data-nb-words="6" data-nb-chars="32"><span class="idea" data-nb-ref-number="183" id="idea183" data-nb-words="6" data-nb-chars="32"><p>Ubohá lidská mysl! Pozn. red. <a href="#fnref:4" class="footnote-backref" role="doc-backlink">↩︎</a></p></span></li>
            <li id="fn:5" role="doc-endnote" class="chunk" data-nb-ref-number="184" data-nb-words="4" data-nb-chars="24"><span class="idea" data-nb-ref-number="184" id="idea184" data-nb-words="4" data-nb-chars="24"><p>Ničemnice. Pozn. red. <a href="#fnref:5" class="footnote-backref" role="doc-backlink">↩︎</a></p></span></li>
            <li id="fn:6" role="doc-endnote" class="chunk" data-nb-ref-number="185" data-nb-words="9" data-nb-chars="48"><span class="idea" data-nb-ref-number="185" id="idea185" data-nb-words="9" data-nb-chars="48"><p>Ušetřit podané a&nbsp;podmanit si&nbsp;hrdé. Pozn. red. <a href="#fnref:6" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./utrpeni_knizete_sternenhocha_007.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>